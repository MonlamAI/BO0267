བརྩེ་བའི་སློབ་གསོ།

དྷེ་ཨ་མི་ཆི་སིས་བརྩམས། 

ཟླ་བཅུ་པ།
སློབ་མགོ་བརྩམས་པའི་ཉིན་དང་པོ།
ཚེས་བཅུ་བདུན་ཉིན། རེས་གཟའ་ཟླ་བ།

དེ་རིང་ནི་སློབ་མགོ་བརྩམས་པའི་ཉིན་དང་པོ་རེད། གྲོང་གསེབ་ནས་བསྐྱལ་
བའི་དབྱར་གནང་གི་ཟླ་བ་གསུམ་པོ་དེ་རྨི་ལམ་བཞིན་དུ་མཇུག་རྫོགས་པས། ད་ནི་
ལོ་རིམ་གསུམ་པར་འཕར་རན་སོང་། ཞོགས་པར་མ་ཡུམ་གྱིས་ང་བསྐྱལ་ནས་བྷ་རེ་ཏི་
སློབ་གྲྭར་མིང་ཐོ་འགོད་དུ་འགྲོ་བའི་དུས་སུའང་། ངས་ད་དུང་གྲོང་གསེབ་ཀྱི་དོན་
དག་རྣམས་ལ་བསམ་བློ་འཁོར་བཞིན། འཐད་ལ་མི་འཐད་པའི་ངང་ཨ་མའི་རྗེས་
འབྲངས་ནས་སློབ་གྲྭའི་ཕྱོགས་སུ་སོང་བ་ཡིན། ཁྲོམ་སྲང་གི་གང་ས་གང་དུ་སློབ་
མས་ཁེངས་འདུག་ཅིང་། ཉེ་འདབས་སུ་ཡོད་པའི་དཔེ་ཁང་གཉིས་ཀའི་ནང་དུ་རང་རང་
གི་བུ་ཕྲུག་ལ་དཔེ་ཁུག་དང་སྨྱུ་གུ། འབྲི་དེབ་སོགས་མཁོ་དངོས་ཉོ་བར་བྲེལ་བའི་
ཁྱིམ་བདག་མང་པོ་འཚང་ག་བརྒྱབ་འདུག །སློབ་གྲྭའི་སྒོ་མདུན་དུ་མི་མང་པོ་ཟིང་
ཟིང་ལང་ལོང་བྱེད་པ་དང་། ལས་གཉེར་པ་དང་ཉེན་རྟོག་པས་གང་ནུས་ངང་སྒྲིག་
ལམ་རྒྱུན་འཁྱོངས་དང་། སློབ་གྲྭའི་སྒོ་ཁའི་འགྲིམ་འགྲུལ་ལམ་གཤོང་ཅི་ཐུབ་བྱེད་
ཀྱིན་གདའ། སློབ་གྲྭའི་སྒོ་ཁ་རུ། གློ་བུར་དུ་ངའི་ཕྲག་པར་མི་ཞིག་གིས་རྡེབ་ཙམ་བྱས་
བྱུང་བའི་ཚོར་སྣང་བྱུང་སོང་། མ་གཞི་ངའི་ལོ་རིམ་གཉིས་པའི་སྐབས་ཀྱི་དགེ་རྒན་
ཡིན་འདུག །ཁོང་ནི་དབུ་སྐྲ་སེར་པོ་ཡོངས་རྫོགས་འཇིལ་ལི་འཁྱིལ་ཡོད་ཅིང་། ལྷན་
སྐྱེས་སུ་སྤྲོ་སྣང་ཅན་གྱི་མི་ཞིག་ཡིན། ཁོས་ང་ལ། “བཤད་ཡོང་ན།ཨེན་རི་ཁོ། ང་ཚོ་ད་
ནས་བཟུང་གཏན་དུ་གྱེས་དགོས་བྱུང་སོང་ཨང” གསུངས། དེ་ནི་ངའི་སེམས་སུ་ཧ་
ཅང་གསལ་ཐག་ཆོད་པོ་ཡིན་མོད། འོན་ཀྱང་། ཁོང་གིས་དེ་ལྟར་གསུངས་པས་ངའི་
སེམས་ནས་ཀྱང་ཧ་ཅང་སྐྱོ་ཤས་ཆེ་བ་ཞིག་བྱུང་སོང་། ང་ཚོ་སློབ་གྲྭའི་ནང་དུ་འཛུལ་བ་
ན། སློབ་གྲྭའི་སྒོའི་ནང་ཕྱོགས་དང་ཐོག་ཁང་གི་ཐེམ་སྐས་ཀུན་ཏུ་ལག་པ་གཅིག་གིས་
བྱིས་པ་ཁྲིད་པ་དང་། ལག་པ་ཡ་གཅིག་གིས་སློབ་འཕར་བརྡ་ཡིག་བསྣམས་པའི་སྐུ་
ལྕམ་དང་མི་དྲག །སྤྱིར་བཏང་གི་བུད་མེད། བཟོ་པ། དམག་མི། བགྲེས་པོ་དང་གཡོག་པོ་
སོགས་འཚང་ག་བརྒྱབ་སྟེ་ལངས་འདུག་ཅིང་། སློབ་གྲྭའི་ནང་ཡོངས་རྫོགས་འུར་ལོང་
ངེར་གྱུར་ཏེ་ཟློས་གར་ཁང་ཆེན་མོ་ཞིག་ཏུ་འཛུལ་བ་དང་གཉིས་སུ་མི་འདུག །ངས་
དགའ་སྤྲོའི་ངང་ཐོག་སོ་འགབ་མའི་ཚོམས་ཆེན་ནང་དུ་བལྟས་པ་ན། ཚོམས་ཆེན་
དང་མཐའ་བཞིའི་སློབ་ཁང་དག་སྦྲེལ་ཏེ་ཡོད་ཅིང་། འདས་པའི་ལོ་གཉིས་ཀྱི་རིང་ལ།
ང་ཕལ་ཆེར་ཉིན་རེ་བཞིན་འདི་ག་བརྒྱུད་ནས་སོང་བ་ཡིན།ཚོམས་ཆེན་ནང་དུ་དགེ་
རྒན་ཚོ་ཕར་འགྲོ་ཚུར་འོང་གིས་བྲེལ་བྲེལ་འཚུབ་འཚུབ་བྱེད་ཀྱིན་འདུག །སྐབས་
དེར་ལོ་རིམ་དང་པོའི་དམིགས་བསལ་འཛིན་གྲྭའི་དགེ་རྒན་གྱིས་ང་མཐོང་བྱུང་།
ཁོང་གིས་ང་ལ “ཨེན་རི་ཁོ། ད་ལོ་ཁྱོད་ཀྱི་སློབ་ཁང་ཐོག་སོ་གོང་མའི་ནང་དུ་ཡོད།
ད་ནས་བཟུང་ངའི་སར་བཅར་མི་དགོས་པ་རེད” ཅེས་གསུངས་སོང་ལ། ཁོང་གི་
སྤྱན་ཟུང་ལ་འཁྲེང་ཞེན་གྱི་བརྩེ་བས་ཁེངས་འདུག །བུད་མེད་དག་གིས་སློབ་གཙོའི་
མཐའ་བསྐོར་ཏེ་དྲི་བ་སྣ་ཚོགས་འདོན་གྱིན་འདུག་སྟེ། དེའི་རྒྱུ་མཚན་ནི་མི་གྲངས་
ལ་ཚོད་འཛིན་ཡོད་པས། ཁོ་མོ་ཚོའི་བྱིས་པས་སློབ་གྲྭའི་ནང་ཡི་གེ་འདོན་མ་ནུས་པ་
རེད། ཕར་བལྟས་ན་སློབ་གཙོའི་སྐྲ་ལོ་ནི་སྔ་ལོ་ལས་ཀྱང་དཀར་པོར་གྱུར་ཡོད་པར་
སྣང་། ངའི་སྣང་ངོར་སློབ་མ་ཚོའང་སྔོན་ཆད་ལས་ལུས་པོ་ཐང་ཞིང་གཟུགས་གཞི་
མཐོ་རུ་གྱུར་ཡོད་པ་ལྟར་འདུག །ཐོག་སོ་འགབ་མའི་ནང་གི་སློབ་ཕྲུག་དག་འཛིན་གྲྭ་
བགོས་ཟིན་འདུག་པས། གསར་དུ་སློབ་ཞུགས་བྱས་པའི་བྱིས་པ་དག་ནི་གཤིས་ཀ་
གྱོང་བའི་བོང་ཕྲུག་རྒོད་པོ་དང་འདྲ་བར་ཕྱིར་བཀྱེད་ནས། སློབ་ཁང་དུ་འཛུལ་འདོད་
གཏན་ནས་མེད་པས། བཙན་ཚུགས་ཀྱིས་ནང་དུ་འཕུད་རྒྱག་བྱེད་པ་ལས་ཐབས་མི་
འདུག །བྱིས་པ་འགའ་རེ་སླར་ཡང་སློབ་ཁང་ལས་ཕྱིར་བྲོས་ཡོང་བ་དང་། ལ་ལས་
རང་ཉིད་ཀྱི་ཕ་མ་གྱེས་སོང་བ་མཐོང་ནས་སྐད་མཐོན་པོས་ངུད་མོ་འདོན་པར་བྱེད།
ཁྱིམ་བདག་དག་སླར་ཡང་ཕྱིར་ཡོང་སྟེ་གོ་བསྐོན་བྱེད་བཞིན་ཕྱིར་སློབ་ཁང་དུ་འཛུད་
ཐབས་བྱེད་དགོས་བྱུང་བས། དགེ་རྒན་ཚོ་ནི་ཅི་བྱ་གཏོལ་བྲལ་དུ་གྱུར། ངའི་ནུ་བོ་
ཆུང་ངུ་ནི་དགེ་རྒན་སྐྱེས་མ་དྷལ་ཁ་ཏི་ཡི་འཛིན་གྲྭའི་ནང་དུ་བགོས་འདུག་ཅིང་། ང་
ནི་དགེ་རྒན་བྷེར་པོ་ཉི་ཡི་འཛིན་གྲྭར་བགོས་ཡོད། ཆུ་ཚོད་བཅུ་པར་སླེབས་འཕྲལ་
ཚང་མ་སློབ་ཁང་ནང་དུ་འཛུལ་བ་ཡིན། ང་ཚོའི་འཛིན་གྲྭར་ཁྱོན་བསྡོམས་མི་ལྔ་
བཅུ་ང་བཞི་འདུག་ཅིང་། དེའི་ཁྲོད་མི་བཅོ་ལྔ་བཅུ་དྲུག་ཙམ་ནི་ལོ་རིམ་གཉིས་པའི་
སྐབས་སུ་ང་དང་འཛིན་གྲྭ་གཅིག་པའི་སློབ་གྲོགས་ཡིན་འདུག་ལ། དེའི་ནང་དུ་སྤྱིའི་
རྒྱུགས་འབྲས་ཨང་དང་པོ་ཡིན་པའི་དྷེ་རོ་སིའང་འདུག །ངའི་ཀླད་པའི་ནང་དུ་སྔར་
བཞིན་དབྱར་གནང་སྐབས་སུ་སོང་མྱོང་བའི་ནགས་ཚལ་ཆེན་པོ་དང་རི་བོ་མཐོན་
དག་དྲན་གྱིན་ཡོད་པས། སློབ་གྲྭའི་ཁོར་ཡུག་ནི་གུ་དོག་ཅིང་དབུགས་ཐུམ་པའི་སྣང་
བ་བྱིན་ཡོང་། ངས་ད་དུང་ལོ་རིམ་གཉིས་པའི་སྐབས་ཀྱི་དགེ་རྒན་དྲན་ཡོང་། ཁོང་
གི་གཟུགས་ཀྱི་ཆེ་ཆུང་ནི་ང་ཚོ་དང་ཕལ་ཆེར་འདྲ་ན་ཡང་། བཞིན་ལ་ནམ་ཡང་
འཛུམ་གྱིས་ཁེངས་ཡོད་པས། ཁོང་ནི་དངོས་གནས་དགེ་རྒན་བཟང་པོ་ཞིག་ཡིན།
ཡིད་ཕངས་པ་ལ་ངས་ཡང་བསྐྱར་ཁོང་དང་ཁོང་གི་འཇིལ་ལི་འཁྱིལ་བའི་དབུ་སྐྲ་
སེར་པོ་དེ་མཐོང་བའི་སྐལ་བ་དབེན། ད་ལྟའི་ང་ཚོའི་དགེ་རྒན་ནི་གཟུགས་གཞི་ཆེ་
ཞིང་སྨ་ར་མེད་པ་དང་། སེ་བོར་གྱུར་པའི་དབུ་སྐྲ་རིང་པོས་དཔྲལ་བའི་གཉེར་མ་ཟབ་
མོ་ཡོངས་སུ་བསྒྲིབས་འདུག །ཁོང་གིས་སྐད་ཆ་བཤད་དུས་ཀྱི་སྐད་མགོ་ཧ་ཅང་མཐོ།
ཁོང་གིས་ཞིབ་ཕྲའི་ངང་། ང་ཚོ་མི་རེ་རེར་གཟབ་ལྟ་བྱེད་ཀྱིན་ཡོད་ཅིང་། དེས་ཕལ་
ཆེར་ང་ཚོའི་སེམས་ཀྱི་བསམ་ཚུལ་མཐའ་དག་སྐད་ཅིག་ཉིད་ལ་མཐིལ་བརྟོལ་ཡོང་
བའི་སྣང་བ་སྟེར། ཁོང་ནི་ཧ་ཅང་གཟབ་ནན་ཞིག་ཡིན་ཞིང་། བཞིན་ལས་འཛུམ་
མདངས་ཕྲ་མོ་ཙམ་ཡང་མཐོང་དཀའ། ངས་སེམས་ནས་རང་ཉིད་ལ། “འདི་ནི་ཉིན་
དང་པོ་རེད་པས། རྗེས་ཕྱོགས་ད་དུང་ཟླ་བ་དགུ་ལྷག་གི་དུས་ཚོད་ཡོད་པ་རེད་ཨང་།
བསླབ་གཞིའམ་ཅི། ཟླ་རྒྱུགས་སམ་ཅི། དངོས་གནས་ཡིད་སུན་པ་ཞིག་རེད” ཅེས་
བཤད། ངས་ད་དུང་རང་ཉིད་མ་ཡུམ་གྱི་དྲུང་དུ་བརྒྱུགས་སོང་སྟེ་ཁོ་མོའི་ཕྱག་ལ་འོ་
བྱེད་པ་དང་། མ་ཡུམ་གྱིས་ང་ལ། “སྤོབས་པ་སྐྱེད་ཅིག །ཨེན་རི་ཁོ། ང་ཚོས་ལྷན་དུ་
སློབ་སྦྱོང་བྱ” ཞེས་གསུང་གིན་པའི་ཚུལ་དག་ཀུན་རྟོག་བྱས་ཤིང་། ཡིད་དུ་འོང་བའི་
རེ་བ་དེ་འདྲ་ཞིག་སེམས་སུ་ཉར་བཞིན་སློབ་འགོ་བརྩམས་པའི་ཉིན་དང་་པོ་ཕར་
འཁྱོལ་ཐབས་བྱས་རྗེས། ང་རང་དགའ་དགའ་སྤྲོ་སྤྲོའི་ངང་ཕྱིར་རང་ཁྱིམ་དུ་ལོག་པ་
ཡིན། ཡིན་ནའང་། ད་ནས་བཟུང་སློབ་གྲྭར་སླེབས་ཀྱང་། བཞིན་ལ་ནམ་ཡང་འཛུམ་
གྱིས་ཁེངས་ཤིང་། དབུ་སྐྲ་སེར་པོ་འཇིལ་ལི་འཁྱིལ་བའི་དགེ་རྒན་དེ་ཡང་བསྐྱར་མཐོང་
ཐབས་བྲལ་བའི་དོན་དེ་ཡིད་ལ་དྲན་ཐེངས་རེར། ངའི་སེམས་ལ་སློབ་གྲྭའི་ནང་གི་
འཚོ་བ་ཡང་ད་ནས་བཟུང་སྔོན་ཆད་ལྟ་བུའི་དོན་སྙིང་ལྡན་པ་ཞིག་ཡིན་མི་སྲིད་པའི་
ཚོར་སྣང་སྐྱེས་བྱུང་། །

ང་ཚོའི་དགེ་རྒན།
ཚེས་བཅོ་བརྒྱད་ཉིན། རེས་གཟའ་མིག་དམར།

དེ་རིང་ཞོགས་པ་ནས་བཟུང་། ང་རང་ང་ཚོའི་ད་ལྟའི་དགེ་རྒན་ལ་དགའ་བར་གྱུར་
སོང་། སྔ་མོ་ང་ཚོ་སློབ་ཁང་ནང་དུ་ཡོང་བའི་དུས་སུ། དགེ་རྒན་སྔོན་ནས་ཡོང་སྟེ་ཁྲིད་
སྟེགས་ཀྱི་མདུན་དུ་བཞུགས་འདུག།སྐབས་འདིར་ཁོང་གིས་ལོ་སྔོན་མར་ཁྲིད་པའི་སློབ་མ་
དག་གིས་རྒྱུན་ཆད་མེད་པར། སློབ་ཁང་སྒོ་ཁ་ནས་མགོ་བོ་ནང་དུ་བསྲིངས་ཏེ་ཁོང་ལ་
འཚམས་འདྲི་ཞུ་བཞིན་མཆིས།
“དགེ་རྒན་ལགས། ཞོགས་པ་བདེ་ལེགས།” “སྐུ་ཞབས་བྷེར་པོ་ཉི་ལགས།
ཞོགས་པ་བདེ་ལེགས།” འགའ་རེ་ད་དུང་སློབ་ཁང་ནང་དུ་འཛུལ་ཡོང་སྟེ་ཁོང་ལ་ལག་
འཇུ་ཞིག་བྱས་རྗེས། བྲེལ་བྲེལ་ངང་ཕྱིར་བྲོས་འགྲོ། དེར་བལྟས་ནའང་ཚང་མ་ཁོང་ལ་
ཧ་ཅང་གུས་ཞེན་ཆེ་ཞིང་། ད་དུང་ཡང་ཁོང་གི་སློབ་ཁྲིད་ལ་ཉན་རེ་ཆེ་བ་རྟོགས་ཐུབ།
སྐབས་དེ་དག་ལ། ཁོང་གིས་ཕྱོགས་གཅིག་ནས་འཚམས་འདྲི་ཞུ་བའི་སློབ་མ་དག་ལ་
“ཞོགས་པ་བདེ་ལེགས” ཞེས་འཚམས་ལན་སྟེར་བར་བྱེད་ལ། ཕྱོགས་གཅིག་ནས་
ཚུར་བསྲིངས་ཡོང་བའི་ལག་པ་དག་ལ་ཕྱག་འཇུ་རེ་གནང་གིན་འདུག་མོད། འོན་ཀྱང་
སྤྱན་གྱིས་ཁོ་ཚོར་གཟིགས་ཙམ་ཡང་མི་གནང་། ཁོང་གིས་སློབ་མ་དེ་དག་གི་འཚམས་
འདྲིར་ལན་སྟེར་དུས་ཀྱང་སྔ་གཞུག་ཀུན་ཏུ་སྨིན་མ་བསྡུས་ཏེ་རྣམ་འགྱུར་ཧ་ཅང་
གཟབ་ནན་དུ་འདུག་པར་མ་ཟད། བཞིན་རས་ནམ་ཡང་སྒེའུ་ཁུང་ཕྱི་རོལ་ཏུ་ཕྱོགས་
ཏེ། སྤྱན་ཟུང་གིས་ཁ་གཏད་དུ་ཡོད་པའི་ཁང་པའི་རྒྱ་ཕིབས་ལ་ཅེར་འདུག་པས།
སློབ་མ་རྣམས་ཀྱིས་ཁོ་ལ་འཚམས་འདྲི་ཞུ་བ་ནི་མ་གཞི་ནས་དགའ་འོས་པའི་དོན་
ཞིག་ཡིན་ནའང་། ཁོང་ལ་མཚོན་ན་ཧ་ཅང་བཟོད་དུ་མེད་པའི་མནར་གཅོད་ཅིག་
ཡིན་པ་དང་མཚུངས། དེར་མཐུད་ནས་ཁོང་གི་སྤྱན་ཟུང་འཛིན་གྲྭའི་སློབ་བུ་ཡོངས་
ཀྱི་སྟེང་དུ་བསྡུས་ཡོང་སྟེ། ཞིབ་ཕྲའི་ངང་ང་ཚོ་གཅིག་རེ་གཅིག་རེར་གཟབ་ལྟ་བྱེད་
ཀྱིན་འདུག །ང་ཚོས་ཉན་འབྲི་བྱེད་པའི་སྐབས་སུ། ཁོང་ཉིད་ཁྲིད་སྟེགས་ལས་གཞོལ་
ཏེ། ཅོག་ཙེའི་བར་གསེང་དུ་ཕར་འགྲོ་ཚུར་འགྲོ་བྱེད་ཅིང་། ལན་རེར་སློབ་བུ་ཞིག་གི་
གདོང་ཡོངས་ལ་རྨ་རིལ་བུད་འདུག་པ་མཐོང་འཕྲལ། ཉན་འབྲི་བྱེད་མཚམས་འཇོག་
ཏུ་བཅུག་ཅིང་། ཕྱག་ཟུང་གིས་དེའི་མགོ་བོ་བསྐྱོར་ཏེ་ཞིབ་གཟིགས་སྒོས་བརྟག་པར་
བྱེད་ལ། དུས་ནམ་ཞིག་ན་བ་བྱུང་ཚུལ་འདྲི་བ་དང་། ད་དུང་དེའི་དཔྲལ་བར་ཕྱག་གིས་
རེག་སྟེ་ཚ་བ་རྒྱས་ཀྱིན་ཡོད་མེད་ལ་བརྟག་པར་བྱེད། སྐབས་དེར་དགེ་རྒན་གྱི་རྒྱབ་
ཕྱོགས་སུ་ཡོད་པའི་སློབ་མ་ཞིག་གིས། སྐབས་བསྟུན་ངང་ཅོག་ཙེའི་ཐོག་ཏུ་ཧབ་ལངས་
བྱས་ཏེ།གདོང་ནས་པྲ་ཆལ་གྱི་རྣམ་འགྱུར་སྣ་ཚོགས་ཤིག་བསྟན་བྱུང་། དགེ་རྒན་གློ་བུར་
ཁ་ཕྱིར་འཁོར་བྱུང་བས།སློབ་མ་དེ་མྱུར་དུ་ཕྱིར་ཙོག་ཅིང་།མགོ་བོ་དུད་དེ་དགེ་རྒན་གྱིས་
ཆད་གཅོད་གནང་བར་བསྒུགས་འདུག །སློབ་གྲོགས་ཚོའི་བསམ་ཡུལ་འདས་པ་ཞིག་ནི།
དགེ་རྒན་གྱིས་ཁོའི་མགོ་ལ་ལག་པ་བཞག་ནས་སྐད་ཆ་ཚིག་གཅིག་བཤད་པ་སྟེ། “རྗེས་
ཕྱོགས་སུ་དེ་འདྲ་མ་བྱེད།” ཅེས་ཟེར་བ་ལས་སྐད་ཆ་གཞན་ཅི་ཡང་བཤད་མ་བྱུང་།
དགེ་རྒན་ཕྱིར་ཁྲིད་སྟེགས་སྟེང་དུ་བུད་ཅིང་། ང་ཚོ་ལ་ཉན་འབྲི་མཇུག་རྫོགས་
པར་བྱས་སོང་། ཁོང་གིས་སྨྲ་བ་བསྡམས་ཏེ་ཡུད་ཙམ་ཞིག་ལ་ང་ཚོར་གཟབ་ལྟ་བྱས་
རྗེས།བབ་བརླིང་དང་སྙིང་ཉེ་བའི་ངག་གིས་དལ་ལྷོད་ངང་“སློབ་བུ་ཚོ།ད་ནས་བཟུང་
སྟེ་ང་ཚོས་འགྲོགས་བདེ་མཉམ་གཤིབ་ངང་ལོ་ངོ་གཅིག་གི་དུས་ཚོད་སྐྱེལ་དགོས་པས།
ང་ཚོས་ཧ་ཅང་བདེ་བླག་ངང་ལོ་གཅིག་མཐའ་རུ་འཁྱོལ་དགོས། ཁྱོད་ཚོས་ཅི་ནས་ཀྱང་
སློབ་སྦྱོང་བཟང་པོ་དང་སྒྲིག་ལམ་བརྩི་སྲུང་བྱ་དགོས། ང་ལ་ཁྱིམ་གཞིས་མེད། ན་ནིང་
ང་ཡི་མ་ཡུམ་ཚེ་ལས་འདས་པ་ནས་བཟུང་། ང་ལ་གཉེན་ཉེ་གཞན་པ་གཅིག་ཀྱང་མེད་
ལ། ཞེ་ཐོགས་ས་གཞན་པའང་གཅིག་ཀྱང་མེད། ད་ནི་ངས་ཁྱོད་ཚོ་ཚང་མ་རང་གི་
གཉེན་ཉེའི་ཚད་དུ་བཞག་ཡོད་དེ། ཁྱོད་ཚོ་ཚང་མ་ང་རང་གི་ཤ་ལས་ཆད་པའི་བུ་ཕྲུག་
ལྟ་བུ་ཡིན་པས། ང་ནམ་ཡང་ཁྱོད་ཚོར་དགའ་བ་ཡིན་ལ། དེ་དང་ལྷན་དུ་ཁྱོད་ཚོ་ཡང་
ང་ལ་དགའ་བའི་རེ་བ་ཞུས་པ་ཡིན། ངས་ཁྱོད་ཚོའི་ཁྲོད་ཀྱི་མི་གཅིག་ལའང་གཅར་
རྡུང་བྱེད་མི་འདོད་པས། ཁྱོད་ཚོས་ཀྱང་ངའི་མདུན་དུ་རང་ཉིད་བྱིས་པ་བཟང་པོ་ཞིག་
ཡིན་པ་ཕྱིར་མངོན་དུ་གཞུག་དགོས། ད་ལྟ་ཁྱོད་ཚོ་འཛིན་གྲྭ་གང་པོ་ནི་ཁྱིམ་གཞིས་
ཆེན་པོ་ཞིག་ཡིན་པས། ཁྱོད་ཚོ་ནི་ངའི་སེམས་གསོ་དང་ང་རྒྱལ་ཡིན། ངས་ནི་ཁྱོད་ཚོས་
ང་ལ་ཆ་རྐྱེན་གང་རུང་ཞིག་ཁག་ཐེག་བྱེད་དགོས་པའི་བླང་བྱ་གདོན་མི་སྲིད་མོད།
འོན་ཀྱང་ངས་གསལ་པོར་ཤེས་ཡོད་དེ། ཁྱོད་ཚོའི་སེམས་ནས་ཀྱང་ཤུབ་བུར་ངས་
བཤད་པ་བཞིན་བསྒྲུབ་ནུས་པའི་ཆོད་སེམས་ཕུལ་ཟིན་འདུག །ངས་ཁྱོད་ཚོར་བཀའ་
དྲིན་ཆེ་ཞུས་པ་ཡིན” གསུངས་བྱུང་།
སྐབས་དེར་སློབ་གྲྭའི་ལས་གཉེར་པ་ཡོང་སྟེ། སློབ་ཐུན་གྲོལ་བའི་དུས་ཚོད་ལ་
སླེབས་ཟིན་པས། སློབ་གྲྭ་གྲོལ་རན་སོང་ཟེར། ང་ཚོ་མི་སུ་ལའང་སྐད་ཆ་བཤད་པའི་
སྤོབས་པ་མི་འདུག །ཁུ་སིམ་མེར་སློབ་ཁང་དང་གྱེས་པ་ཡིན། སྐབས་དེར། ད་སྔོན་
ཅོག་ཙེའི་ཐོག་ལ་ཧབ་ལངས་བྱེད་པའི་སློབ་ཕྲུག་དེ་དགེ་རྒན་གྱི་མདུན་དུ་སོང་ནས།
ངག་འདར་བཞིན་དུ། “དགེ་རྒན་ལགས། ཁྱེད་ཀྱིས་བཟོད་སྒོམ་གནང་རོགས” ཟེར།
དགེ་རྒན་གྱིས་ཁོའི་དཔྲལ་བའི་སྟེང་དུ་འོ་ཞིག་བྱས་ནས། ཁོ་ལ། “ཕྱིར་ཁྱིམ་དུ་ལོག་
ཅིག །ང་ཡི་གཅེས་ཕྲུག” ཅེས་གསུངས་བྱུང་། །

བསམ་ཡུལ་ལས་འདས་པའི་དོན་རྐྱེན།
ཚེས་ཉེར་གཅིག་ཉིན། རེས་གཟའ་པ་སངས།

སློབ་འགོ་བརྩམས་མ་ཐག་ཏུ་རྐྱེན་ངན་བྱུང་སོང་། དེ་རིང་སྔ་དྲོར་སློབ་གྲྭར་ཡོང་
བའི་ལམ་བར་དུ། ངས་ཏག་ཏག་ཡབ་ཆེན་ལ་ང་ཚོའི་དགེ་རྒན་གྱིས་གསུངས་པའི་སྐད་
ཆ་དག་སྤྲོས་བརྗོད་བྱེད་ཀྱིན་པའི་སྐབས་སུ། གློ་བུར་དུ་ཁྲོམ་སྲང་ཀུན་ཏུ་མི་མང་པོ་འདུ་
ལོང་བྱེད་ཀྱིན་འདུག་པར་མ་ཟད། ད་དུང་ཚང་མ་སློབ་གྲྭའི་ཕྱོགས་སུ་རུབ་ནས་འགྲོ་
བཞིན་པ་མཐོང་བྱུང་། ཡབ་ཆེན་གྱིས་དེ་མ་ཐག་ཏུ། “དོན་རྐྱེན་ཞིག་བྱུང་སོང་བ་ཐག་
ཆོད་རེད། སློབ་སྐབས་གསར་པ་མགོ་བརྩམས་མ་ཐག་ཏུ་རྐྱེན་ངན་འབྱུང་དོན་ཅི་ཡིན་
ནམ” ཟེར། ང་ཚོས་ཤུགས་གང་ཡོད་བཏོན་ཏེ་མི་ཚོགས་ཁྲོད་འཚངས་ནས་སློབ་གྲྭའི་
ནང་འཛུལ་བ་ན། སློབ་གྲྭའི་ཚོམས་ཆེན་ནང་དུ་སློབ་ཕྲུག་དང་ཁྱིམ་བདག་གིས་ཁེངས་
འདུག །དགེ་རྒན་ཚོས་སློབ་ཕྲུག་དག་ཕྱིར་སློབ་ཁང་དུ་གཟུད་ཐབས་མ་བྱུང་བར། ཚང་
མ་སློབ་གཙོའི་གཞུང་ལས་ཁང་གི་ཕྱོགས་སུ་འཚང་ག་རྒྱག་གིན་འདུག །མི་ཞིག་གིས་
“སྙིང་རྗེ་བའི་བྱིས་པ་ཨང་། སྙིང་རྗེ་བའི་རོ་བྷེར་ཏི” ཟེར་གྱིན་པ་ཐོས་འོང་། མི་ཚོགས་
ཀྱི་མགོ་ཐོག་ནས་ཕར་བལྟས་ཚེ། སློབ་གཙོའི་གཞུང་ལས་ཁང་གི་ནང་དུ་ཉེན་རྟོག་པ་
ཞིག་གི་རྨོག་ཞྭ་དང་སློབ་གཙོའི་སྤྱི་ཐེར་དུ་གྱུར་པའི་ཀླད་པ་མ་གཏོགས་ཅི་ཡང་མཐོང་
མི་ཐུབ། ཅང་མ་འགོར་བར། དབུ་ཞྭ་མཐོན་པོ་གྱོན་པའི་མི་དྲག་ཅིག་སློབ་གཙོའི་གཞུང་
ལས་ཁང་གི་ནང་དུ་འཛུལ་སོང་། མི་ཚང་མས་“སྨན་པ་སླེབས་བྱུང” ཟེར། ཡབ་ཆེན་
གྱིས་འགྲམ་གྱི་དགེ་རྒན་ཞིག་ལ་ཉན་རྣ་བྱས་ཏེ། “དོན་དག་ཅི་ཞིག་བྱུང་བ་རེད” ཅེས་
དྲིས་པ་ན། དགེ་རྒན་གྱིས་ལན་དུ། “ཤིང་རྟའི་འཁོར་ལོས་ཁོའི་རྐང་པ་གཅིར་བ་
རེད” ཟེར། དགེ་རྒན་གཞན་ཞིག་གིས་འཁྲིས་ནས། “གཅིར་ཏེ་རུས་པའང་བཅག་
འདུག” ཟེར། མ་གཞི་བྱིས་པ་དེ་ནི་ལོ་རིམ་གཉིས་པའི་སློབ་ཕྲུག་ཡིན་པ་དང་། མེ་
སྒྱོགས་དམག་གི་དམག་དཔོན་ཞིག་གི་བུ་ཡིན་སྐད། ཞོགས་པར་སློབ་གྲྭར་ཡོང་སྐབས།ལོ་
རིམ་དམའ་བའི་སློབ་ཕྲུག་ཆུང་ངུ་ཞིག་མ་ཡུམ་དང་གྱེས་རྗེས། ཁྲོམ་སྲང་ནས་བརྒྱུགས་
ཡོང་ཞིང་། གཞུང་ལམ་གྱི་དཀྱིལ་དབུས་སུ་སླེབས་འཕྲལ་འདྲེད་བརྡབ་ཤོར་སོང་། ཏག་
ཏག་སྐབས་དེར་ཤིང་རྟ་ཞིག་ཁོའི་ཕྱོགས་སུ་བརྒྱུགས་ནས་ཡོང་བ་མཐོང་བས། སྐད་ཅིག་
མའི་དུས་དེར། རོ་བྷེར་ཏི་དཔའ་ངར་ངང་ཕར་མཆོངས་ཏེ་བྱིས་པ་དེ་གཞོགས་ཤིག་ཏུ་
འཕུད་རྒྱག་བྱས་པས། བྱིས་པ་དེ་སྐྱོབ་ཐུབ་སོང་ཡང་། རོ་བྷེར་ཏི་གཡོལ་ལོང་མ་བྱུང་བར་
རྐང་པ་ཤིང་རྟའི་འོག་ཏུ་ཤོར་བ་རེད། ང་ཚོས་མི་གཞན་གྱིས་དོན་རྐྱེན་བྱུང་ཚུལ་ཞིབ་
བརྗོད་བྱེད་པར་ཉན་གྱིན་པའི་སྐབས་དེར། གློ་བུར་དུ་བུད་མེད་ཅིག་སྨྱོས་པ་བཞིན་དུ་མི་
ཚོགས་གཤགས་ནས་མཆོངས་ཡོང་། མ་གཞི་ཁོ་མོ་ནི་རོ་བྷེར་ཏི་ཡི་མ་ཡུམ་ཡིན་པ་དང་།
ཚང་མས་ད་སོ་མར་ཁོ་མོ་བོས་ཡོང་བ་ཡིན་འདུག །དེར་མཐུད་ནས་ཡང་བུད་མེད་གཞན་
ཞིག་བརྒྱུགས་ཡོང་སྟེ་ཁོ་མོའི་མདུན་དུ་སླེབས་འཕྲལ། ལག་པ་གཉིས་ཁོ་མོའི་མགྲིན་
པར་འཁྱུད་ནས་ངུ་ཤུམ་བྱས་བྱུང་། ཁོ་མོ་ནི་སྲོག་ཉེན་ལས་བསྐྱབས་པའི་བྱིས་པ་དེའི་མ་
ཡུམ་ཡིན་འདུག །ཁོ་མོ་གཉིས་ཀ་སློབ་གཙོའི་གཞུང་ལས་ཁང་དུ་བརྒྱུགས་ཏེ་སླེབས་
བྱུང་། མི་རྣམས་ཀྱིས་དེ་མ་ཐག་ཏུ་གློ་སྙིང་འགས་པར་བྱེད་པའི་ངུ་སྐད་ཐོས་བྱུང་བ་
སྟེ། “ང་ཡི་ཇོའུ་ལི་ཨོ་ཡ། ང་ཡི་གཅེས་ཕྲུག” སྐབས་དེར་ཤིང་རྟ་ཞིག་སློབ་གྲྭའི་སྒོ་ཁ་རུ་
བསྡད་བྱུང་བས། སློབ་གཙོས་རོ་བྷེར་ཏི་པང་དུ་བཏེགས་ནས་སྒོར་ཐོན་བྱུང་། རོ་བྷེར་ཏི་
ཡི་མགོ་བོ་སློབ་གཙོའི་ཕྲག་པའི་སྟེང་དུ་བསྙེས་འདུག་པ་དང་། ཁོའི་མིག་ཟུང་ཟུམ་ཞིང་
ངོ་གདོང་སྐྱ་བོར་གྱུར་འདུག །མི་ཚང་མ་དེ་འཕྲལ་ཁུ་སིམ་མེར་གྱུར་པས། ཁོའི་མ་ཡུམ་
གྱི་ངུ་ཤུམ་བྱེད་པའི་སྐད་མ་གཏོགས་ཐོས་རྒྱུ་མི་འདུག །སློབ་གཙོས་རོ་བྷེར་ཏི་མཐོན་
པོར་བཏེགས་ཡོད་པར་བརྟེན་ཚང་མས་ཁོ་རང་མཐོང་ཐུབ་པས། དགེ་རྒན་དང་ཁྱིམ་
བདག །སློབ་ཕྲུག་ཚང་མས་མ་བགྲོས་གདངས་གཅིག་གིས་“རོ་བྷེར་ཏི། ཁྱོད་ལ་དངོས་
གནས་སྙིང་སྟོབས་འདུག །ཁྱོད་ནི་སྙིང་སྟོབས་ཅན་གྱིས་བྱིས་པ་བཟང་པོ་ཞིག་
རེད” ཟེར། ཚང་མས་འཚང་ག་ཤིག་ཤིག་གིས་ཁོ་ལ་མཐེ་བོང་བསྒྲེངས་ཀྱིན་འདུག་
ཅིང་། འཁྲིས་སུ་ཡོད་པའི་དགེ་རྒན་དང་སློབ་གྲོགས་ཚོས་ཡང་དང་ཡང་དུ་ཁོའི་ལག་པ་
དང་དཔུང་པར་འོ་བྱེད་བཞིན་འདུག །རོ་བྷེར་ཏིས་མིག་ཟུང་འབྱེད་ཙམ་བྱས་ཏེ། “ངའི་
དཔེ་ཁུག” ཟེར། སྲོག་ཉེན་ལས་བསྐྱབས་པའི་བྱིས་པའི་མ་ཡུམ་གྱིས་དཔེ་ཁུག་ཁོའི་
ལག་ཏུ་བཞག་ཅིང་། མིག་ཆུ་བཞུར་བཞིན་དུ་“ངས་ཁྱོད་ཀྱི་ཚབ་ཏུ་འཁྱེར་ཆོག །ང་ཡི་
སེམས་དཔའ་ཆུང་ངུ་ལགས། ངས་ཁྱོད་ཀྱི་ཚབ་ཏུ་འཁྱེར་ཆོག” ཟེར་ཞོར་དུ། འཁྲིས་ཀྱི་
རོ་བྷེར་ཏི་ཡི་མ་ཡུམ་སྐྱོར་བར་བྱེད། རོ་བྷེར་ཏིའི་མ་ཡུམ་གྱིས་ལག་པ་ཟུང་གིས་ངོ་གདོང་
འགེབ་བཞིན་ངུས་ཏེ་མིག་ཆུའི་ཀློང་དུ་བྱིངས་འདུག །ཁོ་ཚོ་ཕར་སོང་སྟེ་ཧ་ཅང་སེམས་
ཆུང་ངང་རོ་བྷེར་ཏི་ཤིང་རྟའི་ནང་དུ་བཞག་རྗེས། ཤིང་རྟ་བྲེལ་མྱུར་ངང་སློབ་གྲྭ་དང་གྱེས་
སོང་།
མི་ཚང་མ་ཁུ་སིམ་མེར་སློབ་ཁང་གི་ནང་དུ་འཛུལ་སོང་། །

ཁ་ལ་བྷིར་ཡའི་བྱིས་ཕོ།
ཚེས་ཉེར་གཉིས་ཉིན། རེས་གཟའ་སྤེན་པ།

ཁ་སང་ཕྱི་དྲོ། ཏག་ཏག་དགེ་རྒན་གྱིས་ང་ཚོར་རོ་བྷེར་ཏི་འཁར་བར་བརྟེན་ནས་
ལམ་ལ་བགྲོད་ནུས་ཚུལ་གྱི་འཕྲིན་བཟང་བཤད་ཀྱིན་པའི་སྐབས་དེར། སློབ་གཙོས་ངོ་
གདོང་ཧ་ཅང་ནག་ཅིང་། སྨིན་མ་སྟུག་ལ་མིག་ཟུང་ཆེ་བ་དང་། སྐྲ་ལོ་ནག་པའི་བྱིས་ཕོ་
ཞིག་ཁྲིད་ནས་སློབ་ཁང་དུ་སླེབས་བྱུང་། ཁོའི་ལུས་ཧྲིལ་པོར་ལྭ་བ་ནག་པོ་གྱོན་ཞིང་།
སྐེད་དུ་མོ་རོ་ཁོའི་ཀོ་སྐགས་ནག་པོ་ཞིག་བརྒྱབ་འདུག །སློབ་གཙོས་དགེ་རྒན་གྱི་རྣ་
འགྲམ་དུ་སྐད་ཆ་ཤབ་ཤུབ་འགའ་བཤད་རྗེས། བྱིས་ཕོ་དེ་བསྐྱུར་ནས་ཕྱིར་ལོག་སོང་།
བྱིས་ཕོ་དེས་ཧ་ཅང་ཆེ་བའི་མིག་ཟུང་གིས་འཚེར་སྣང་ཚ་བོས་ང་ཚོར་ལྟ་བཞིན་འདུག །
དགེ་རྒན་གྱིས་ཁོའི་ལག་པར་འཇུས་ནས་འཛིན་གྲྭའི་སློབ་མ་ཡོངས་ལ་བཤད་
རྒྱུར། “དེ་རིང་ང་ཚོའི་འཛིན་གྲྭའི་ནང་དུ་སློབ་མ་གསར་པ་ཞིག་བགོས་བྱུང་། ཁོ་ནི་ཁ་
ལ་བྷིར་ཡའི་མི་རེད། ཁོའི་ཕ་ཡུལ་ནི་ང་ཚོ་འདི་ག་ནས་སྤྱི་ལེ་ལྔ་བརྒྱ་ལྷག་གིས་ཆོད་
པའི་སར་ཡོད། ཁྱོད་ཚོས་ས་ཐག་རིང་པོ་ནས་སླེབས་པའི་སྤུན་ཆུང་འདི་ལ་དགའ་ཞེན་
བྱེད་དགོས། ཁོའི་ཕ་ཡུལ་ནས་མཚན་སྙན་འབར་བའི་མི་སྣ་མང་པོ་བྱུང་མྱོང་ཞིང་།
དེ་གར་འཇོན་ཐང་ཆེ་བའི་ངལ་རྩོལ་པ་དང་དཔའ་སྙིང་ལྡན་པའི་འཐབ་མོ་བ་མང་པོ་
ཡོད། ས་ཆ་དེ་ནི་ཧ་ཅང་མཛེས་ཏེ། ནགས་ཚལ་དང་རི་ཀླུང་མང་པོ་ཡོད་པས། རང་རྒྱལ་
གྱི་ས་ཁུལ་གྲགས་ཅན་ཁྲོད་ཀྱི་གཅིག་ཡིན། དེ་གའི་སྡོད་དམངས་རྣམས་ནི་ཤིན་ཏུ་སྤྱང་
གྲུང་ལྡན་ཞིང་དཔའ་ངར་ཆེ། ཁྱོད་ཚོས་ཁོ་ལ་བརྩི་མཐོང་ལེགས་པོ་བྱས་ཏེ་ཁོར་ཕ་ཡུལ་
དང་རྒྱང་དུ་གྱེས་པའི་ཚོར་སྣང་ཡོད་དུ་འཇུག་མི་རུང་། དབྱི་ཐ་ལིའི་བྱིས་པ་ཞིག་དབྱི་
ཐ་ལིའི་སློབ་གྲྭ་གང་ཞིག་ཏུ་ཕྱིན་ཡང་རང་ཉིད་ཀྱི་ཕུ་ནུ་ཡོད་པ་ཁོ་ལ་ཤེས་སུ་འཇུག་
དགོས།” གསུངས་ཚར་རྗེས་དགེ་རྒན་ཡར་བཞེངས་ཏེ། དབྱི་ཐ་ལིའི་ས་ཁྲའི་སྟེང་ནས་
ཁ་ལ་བྷིར་ཡའི་གནས་ཡུལ་ང་ཚོར་བསྟན་པ་དང་། དེ་ནས་ནམ་རྒྱུན་ཨང་དང་པོ་ལེན་
གྱིན་པའི་བྱིས་པ་དེ་བོས་བྱུང་། “ཨེར་ནེ་སི་ཏོ་དྷེ་རོ་སི།” དྷེ་རོ་སི་ཡར་ལངས་
བྱུང་། “ཁྱོད་འདིར་ཤོག་དང་།” དྷེ་རོ་སི་འདུག་གནས་ནས་གྱེས་ཏེ་ཅོག་ཙེའི་མདུན་དུ་
སོང་སྟེ་ཁ་ལ་བྷིར་ཡའི་བྱིས་པ་དེ་དང་ཁ་གཏད་དུ་ལངས་ནས་བསྡད། “ཁྱོད་ནི་འཛིན་
དཔོན་ཡིན་པས། ཁྱེད་ཀྱིས་འཛིན་གྲྭའི་སློབ་མ་ཡོངས་ཀྱི་ཚབ་བྱས་ནས་སློབ་གྲོགས་
གསར་པ་འདི་ལ་དགའ་བསུ་བྱོས་ཤིག །ཕི་ཨེ་མོན་ཏེ་ཡི་བྱིས་པ་རྣམས་ཀྱི་ཚབ་བྱས་
ནས་ཁ་ལ་བྷིར་ཡའི་བྱིས་པར་སྐེ་འཇུ་བྱོས་ཤིག” དྷེ་རོ་སིས་བྱིས་ཕོ་དེར་སྐེ་འཇུ་བྱས་
ནས་སྐད་གསང་མཐོན་པོས་“དགའ་བསུ་ཞུ” ཞེས་བཤད་པ་ན། བྱིས་ཕོ་དེས་ཀྱང་སྤྲོ་
སེམས་འཁོལ་བའི་ངང་རྡི་ལའོ་ཞི་ལ་འོ་བྱས་བྱུང་བས། ཚང་མར་དགའ་སྤྲོ་སྐྱེས་ཏེ་ཐལ་
མོ་བརྡབས་བྱུང་། དགེ་རྒན་གྱིས་ང་ཚོར། “ལྷིང་འཇགས་གྱིས་ཤིག །སློབ་ཁང་ནང་ནས་
ཐལ་མོ་བརྡབ་མི་རུང” གསུངས་མོད། འོན་ཀྱང་ཁོང་ཉིད་ཀྱང་ཤིན་ཏུ་དགའ་སྤྲོ་སྐྱེས་
ཀྱིན་པ་རྟོགས་ཐུབ་ལ། ཁ་ལ་བྷིར་ཡའི་བྱིས་པ་ཡང་ཧ་ཅང་དགའ་སྤྲོ་སྐྱེས་ཀྱིན་འདུག །
དགེ་རྒན་གྱིས་ཁོ་ཁྲིད་ནས་སྡོད་གནས་ཤིག་གི་གན་དུ་ཡོང་སྟེ་ཙོག་ཏུ་བཅུག་ཅིང་། དེ་
ནས་ཁོང་གིས་སླར་ཡང་། “ཁྱོད་ཚོའི་ངས་ད་སྔོན་བཤད་པའི་སྐད་ཆ་དག་སེམས་ལ་
འཛིན་དགོས། ཁ་ལ་བྷིར་ཡའི་བྱིས་པ་ཏོ་རུ་ནོ་ལ་ཡོང་ན་རང་ཡུལ་ལ་སླེབས་པ་དང་
མཚུངས་དགོས་ཤིང་། ཏོ་རུ་ནོ་གྱི་བྱིས་པ་ཁ་ལ་བྷིར་ཡར་སོང་ནའང་རྒྱུས་མེད་ཀྱི་ཚོར་
སྣང་ཡོད་མི་འོས། དམིགས་ཡུལ་དེ་འགྲུབ་པའི་ཆེད་དུ་ང་ཚོའི་རྒྱལ་ཁབ་ཀྱིས་ལོ་ངོ་ལྔ་
བཅུར་དཔའ་ངར་ཆེན་པོས་འཐབ་འཛིང་བྱས་ཤིང་། དེའི་ཆེད་དུ་དབྱི་ཐ་ལིའི་མི་ཁྲི་
གསུམ་གྱིས་ཚེ་སྲོག་ཕུལ་བ་རེད། དེའི་དབང་གིས་ང་ཚོས་ངེས་པར་དུ་ཕན་ཚུན་ལ་
བརྩི་བཀུར་དང་ཕན་ཚུན་ལ་དགའ་ཞེན་བྱ་དགོས། གལ་ཏེ་མི་སུ་ཞིག་གིས་བྱིས་པ་འདི་
ས་གནས་འདི་གའི་མི་མ་རེད་ཟེར་ནས་ཐུབ་ཚོད་བྱས་ཚེ། ཁོས་ཀྱང་ང་ཚོའི་ཁ་དོག་
སུམ་ལྡན་གྱི་རྒྱལ་དར་ལ་འོས་མེད་བྱས་པ་རེད” གསུངས་བྱུང་། ཁ་ལ་བྷིར་ཡའི་བྱིས་པ་
དེ་འདུག་གནས་སུ་བསྡད་མ་ཐག །གྲལ་མཚེས་ཀྱི་བྱིས་པ་ཚོས་ཟིང་ལོང་ངང་ཁོ་ལ་
ལྕགས་སྨྱུག་དང་བརྙན་ཤོག་ལ་སོགས་པའི་གནང་སྦྱིན་བྱས་བྱུང་ལ། ཆེས་རྒྱབ་
ཕྱོགས་སུ་སྡོད་པའི་བྱིས་པ་ཞིག་གིས་ད་དུང་ཁོ་ལ་སུའེ་ཏེན་གྱི་སྦྲག་རྟགས་ཤིག་ཀྱང་
བྱིན་སོང་།།

ང་ཡི་འཛིན་གྲྭ་གཅིག་པའི་སློབ་གྲོགས།
ཚེས་ཉེར་ལྔ་ཉིན། རེས་གཟའ་མིག་དམར།

འཛིན་གྲྭའི་ནང་ནས་ང་རང་ཆེས་དགའ་བ་ནི་ཁ་ལ་བྷིར་ཡའི་བྱིས་ཕོར་སྦྲག་
རྟགས་སྟེར་བའི་སློབ་གྲོགས་དེ་ཡིན། ཁོའི་མིང་ལ་གྷར་རོ་ནེ་ཟེར། ཁོ་ནི་འཛིན་གྲྭའི་
ནང་གི་ལོ་ན་ཆེས་ཆེ་བ་ཡིན་པ་སྟེ། ལོ་ན་བཅུ་བཞིར་སོན་ཟིན་འདུག ཁོའི་མགོ་བོ་ཧ་
ཅང་ཆེ་ཞིང་ཕྲག་ཞེང་རྒྱས་ཡོད་པ་དང་། དགོད་པའི་དུས་ཀྱི་བཟོ་ལྟ་ནི་ཡིད་དུ་འོང་བ་
ཞིག་ཡིན་པར་མ་ཟད། མི་ཆེ་བ་ཞིག་དང་འདྲ་བར་ནམ་ཡང་གནད་དོན་ལ་བསམ་
གཞིག་བྱེད་པར་དགའ། འཛིན་གྲྭའི་ནང་གི་སློབ་གྲོགས་གཞན་པ་གང་མང་ཞིག་ཀྱང་
ངས་ངོ་ཤེས་ཟིན་ཏེ། མིང་ལ་ཁོ་རེ་ཏི་ཟེར་བ་དེ་ལའང་ང་རང་ཧ་ཅང་དགའ་པོ་ཡོད།
ཁོས་དུས་རྒྱུན་ཇ་མདོག་གི་ལྭ་བ་ཆ་ཚང་ཞིག་དང་བྱི་ལྤགས་ཀྱི་ཞྭ་མོ་ཞིག་གྱོན་ཡོད་
ཅིང་། ནམ་ཡང་ཧ་ཅང་སྤྲོ་སྣང་གིས་ཁེངས་པའི་མི་ཞིག་རེད། ཁོའི་ཡབ་ཆེན་ནི་བུད་
ཤིང་ཚོང་ཁང་གི་སྦྱིན་བདག་ཡིན་ཞིང་། སྔོན་དུས་གཅིག་བརྒྱད་རེ་དྲུག་ལོའི་གཡུལ་
་་ལ་ཞུགས་མྱོང་བར་མ་ཟད། ཆིང་ཝང་ཝོམ་བྷེར་ཏོའི་དམག་ཁོངས་སུ་བྱས་རྗེས་
ཀྱི་རྟགས་མ་གསུམ་ཐོབ་མྱོང་སྐད། སྙིང་རྗེ་བའི་ནེལ་ལི་ཆུང་ངུ་ནི་ཕྲག་སྒུར་ཞིག་ཡིན་
པར་མ་ཟད། ཁོའི་ལུས་པོ་ཉམ་ཆུང་ཞིང་གདོང་ཁྱིམ་ཧ་ཅང་རིད་པོ་ཞིག་ཡིན། འཛིན་
གྲྭའི་ནང་དུ་ནམ་རྒྱུན་གྱོན་པར་དང་དོད་ནན་མོ་བྱེད་ཅིང་ལྭ་བ་གྲལ་དག་མིན་ལ་ཧ་
ཅང་དོ་སྣང་བྱེད་པ་སྟེ། ཐ་ན་དུས་རྒྱུན་ལྭ་བའི་སྟེང་གི་སྤུ་ཉག་གཅིག་ཀྱང་བཏུ་བར་
བྱེད་པའི་སློབ་གྲོགས་ཤིག་ཡོད། ཁོའི་མིང་ཝོ་ཏི་ཉི་ཟེར། ངའི་མདུན་ཐད་དུ་སྡོད་པའི་
སློབ་གྲོགས་དེར་ཚང་མས་ཞལ་མཁན་ཆུང་བར་འབོད། རྒྱུ་མཚན་ནི་ཁོའི་ཡབ་ཆེན་
ནི་ཞལ་མཁན་ཞིག་ཡིན་པའི་རྐྱེན་རེད། ཁོའི་ངོ་གདོང་ཀུ་ཤུ་བཞིན་ཧ་ཅང་སྒོར་ཞིང་
སྣ་ནི་སྒོག་ལོག་ཅིག་དང་འདྲ་པོ་ཡོད། ཁོ་ལ་ཁྱད་ཆོས་ཤིག་ཡོད་པ་ནི་རི་བོང་གི་ལད་
མོ་བྱེད་མཁས་པ་དེ་ཡིན། ཁོས་རི་བོང་གི་ལད་མོ་བྱས་ཚེ་ཚང་མ་བགད་དེ་བརྒྱལ་ལ་
ཁད་བྱེད་དུ་འཇུག་ནུས། ཁོས་དུས་རྒྱུན་རང་ཉིད་ཀྱི་ཞྭ་མོ་རྙིང་རལ་དེ་ལག་ཕྱིས་
ལྟར་ལྟེབ་རིལ་བྱས་ཏེ་ལྭ་བའི་ཁུག་མའི་ནང་དུ་བཙུད་འདུག །ཞལ་མཁན་ཆུང་བའི་
འཁྲིས་སུ་ཡོད་པ་དེ་ནི་གྷ་རོ་ཧྥི་སྣ་གུག་རེད། ཁོའི་གཟུགས་ཕྲ་ཞིང་རིང་ལ་མིག་ཟུང་
ཧ་ཅང་ཆུང་བ་དང་། དུས་རྒྱུན་ལྕགས་སྨྱུག་དང་བརྙན་ཤོག །འབར་ཞུན་སོགས་ཁྱེར་
ཡོང་ནས་ཚོང་ལོག་རྒྱག་གིན་ཡོད་ཅིང་། ད་དུང་བསླབ་བྱ་དག་གི་དྲིས་ལན་སེན་མོའི་
ཐོག་ཏུ་བྲིས་ནས་རྐུ་འབྲི་བགྱི་བར་གྲ་སྒྲིག་བྱེད། ད་དུང་རང་རློམ་ཅན་གྱི་མི་དྲག་ཆུང་
བ་ཞིག་ཡོད་པའི་མིང་ལ་ཁར་ལོ་ནོ་བྷི་སི་ཟེར། ང་ནི་ཁོའི་འཁྲིས་སུ་ཡོད་པའི་བྱིས་པ་
དེ་གཉིས་ལ་དགའ་བ་ཡིན། གཅིག་ནི་མགར་བའི་བུ་ཡིན་ཏེ། ལུས་ལ་པུས་མོའི་
མཚམས་སུ་སླེབས་པའི་སྟོད་གོས་ཤིག་གྱོན་ཡོད་ཅིང་། ངོ་གདོང་ནི་ནད་པ་བཞིན་དུ་
སྐྱ་བོར་གྱུར་འདུག །ཁོ་ཐེངས་གཅིག་ལ་དགོད་ཀྱིན་པའང་མཐོང་མ་མྱོང་ལ། དུས་
རྒྱུན་སྙིང་ཆུང་སྡར་མའི་ཉམས་ཤིག་བསྟན་འདུག །ཅིག་ཤོས་ནི་སྐྲ་ལོ་སེར་པོ་ཅན་གྱི་
བྱིས་པ་ཞིག་སྟེ། ཁོའི་དཔུང་པ་ཡ་གཅིག་སྐྱོན་ཅན་དུ་གྱུར་ཏེ་ཆིངས་རས་ཀྱིས་སྐེ་རུ་
བཏེགས་འདུག །ཁོའི་ཡབ་ཆེན་ཨ་མེ་རི་ཁར་བུད་སོང་བས། མ་ཡུམ་གྱིས་ཁྲོམ་སྲང་
ནས་རི་སྐྱེས་སྔོ་ཚོད་བཙོངས་ནས་འཚོ་བ་འཁྱོལ་ཐབས་བྱེད། ངའི་གཡོན་འགྲམ་དུ་
སྡོད་པ་ནི་རང་གཤིས་ཁྱད་མཚར་ཅན་གྱི་བྱིས་པ་ཞིག་སྟེ། མིང་ལ་སི་ཏར་ཏི་ཟེར་ཞིང་
གཟུགས་ཐུང་ཞིང་ཤ་རྒྱགས་པ་ཞིག་ཡིན། ཁོས་ཧ་ཅི་ཡང་གོ་ཡིན་མེད་པ་ལྟར་ནམ་
ཡང་རང་འགུལ་སྒོས་ཕར་སོང་སྟེ་སློབ་གྲོགས་གཞན་ལ་ཁ་བརྡ་བྱེད་མི་དཔེ། སློབ་
ཁྲིད་སྐབས་སུ་ཁོས་གཞར་ཡང་སྨིན་མ་གཅིག་ཏུ་བསྡུས་ཤིང་མཆུ་འདབ་དམ་དུ་
བཙུམས་ནས་མིག་རྡེབ་ཙམ་ཡང་མི་བྱེད་པར་ཉན་པར་བྱེད་དེ། གལ་ཏེ་མི་ཞིག་གིས་
ཁ་བརྡ་བྱེད་པའམ་དྲི་བ་ཞིག་བཏོན་པ་ཡིན་ན། ཐེངས་དང་པོ་དང་ཐེངས་གཉིས་པར་
ཁོས་ཁ་ཅི་ཡང་མི་གྲགས་ལ། ཐེངས་གསུམ་པའི་སྐབས་སུ་ཁོས་མི་དེ་ལ་རྡོག་ཐོས་གཞུ་
ངེས་ཡིན། ཁོའི་གན་དུ་སྡོད་པ་ནི་ཧྥུ་རན་ཏི་ཡིན་ཏེ། བལྟས་ཚོད་ཀྱིས་གཡོ་སྒྱུ་ཆེ་
ཞིང་གནས་ལུགས་མི་བརྩི་བའི་བཟོ་ལྟ་མངོན་འདུག་ཅིང་། གོ་ཐོས་ལ་ཁོ་ནི་སློབ་གྲྭ་
གཞན་ཞིག་ནས་སློབ་ཕུད་བྱས་ནས་ཡོང་སྐད། འཛིན་གྲྭའི་ནང་དུ་ད་དུང་གཟུགས་
ཁོ་བྱད་དང་གྱོན་གོས་ཚང་མ་འདྲ་མཚུངས་ཡིན་པའི་ཕུ་ནུ་གཉིས་ཡོད་ཅིང་།
གཉིས་ཀས་ཀྱང་ཁ་ལ་བྷིར་ཡའི་ལུགས་ཀྱི་ཞྭ་མོ་རེ་གྱོན་ཅིང་དེའི་སྟེང་དུ་བྱ་སྒྲོའང་
བཙུགས་འདུག །ཡིན་ནའང་འཛིན་གྲྭའི་སློབ་གྲོགས་ཚོའི་ཁྲོད་ཆེས་ཡིད་དུ་འོང་བ་
དང་ཆེས་འཇོན་ནུས་ལྡན་པ་ལ་དྷེ་རོ་སི་འཇོག་དགོས་འདུག།ཁོས་ད་ལོ་ད་དུང་ཨང་
དང་པོ་ལེན་ངེས་པ་ཐག་ཆོད་ཡིན། དགེ་རྒན་གྱིས་ཚོར་རྟོགས་བྱུང་ཟིན་འདུག་སྟེ།
སློབ་ཁྲིད་སྐབས་སུ་ནམ་ཡང་ཁོ་ལ་དྲི་བ་འདོན་གྱིན་འདུག །འོན་ཀྱང་ང་ནི་དེ་བས་
ཀྱང་མགར་བའི་བུ་སྟེ། སྟོད་གོས་རིང་པོ་གྱོན་ཞིང་ནད་པ་ཞིག་དང་མཚུངས་པའི་ཕེ་
རེ་ཁོ་སི་ལ་དགའ་པོ་འདུག །གོ་ཐོས་ལ་ཁོའི་ཡབ་ཆེན་གྱིས་ནམ་རྒྱུན་ཁོ་ལ་གཅར་
རྡུང་གཏོང་གིན་ཡོད་སྐད། ཁོ་ནི་ཤིན་ཏུ་སྙིང་ཆུང་ཞིག་ཡིན་པ་སྟེ། དུས་རྒྱུན་ཁོས་
མཉམ་མ་བཞག་པར་སྐད་ཆ་བཤད་དེ་གཞན་ལ་ཕོག་ཐུག་བཟོས་པའི་སྐབས་དག་ཏུ།
ཁོས་ཡང་ནས་ཡང་དུ་གཤིས་བཟང་དང་ནོངས་པའི་མིག་མདངས་ཀྱིས་མི་དེར་ལྟ་
བཞིན། “ཁྱེད་ཀྱིས་ང་ལ་བཟོད་སྒོམ་གནང་རོགས” ཟེར། མདོར་ན། འཛིན་གྲྭའི་ནང་
གི་ལོ་ན་ཆེས་ཆེ་ཞིང་གཤིས་སྤྱོད་ཆེས་ལེགས་པའི་སློབ་གྲོགས་ནི་གྷར་རོ་ནེ་ཡིན་
འདུག །

བླ་ན་མེད་པའི་སྤྱོད་ལམ།
ཚེས་ཉེར་དྲུག་ཉིན། རེས་གཟའ་ལྷག་པ།

དེ་རིང་བྱུང་བའི་དོན་དག་ལས། ང་ཚོས་གྷར་རོ་ནེའི་མི་གཤིས་ལ་རྒྱུས་ལོན་
གསལ་པོ་བྱུང་སོང་། ཞོགས་པར། སློབ་གྲྭའི་སྒོ་ཆེན་བརྒལ་མ་ཐག །ལོ་རིམ་དང་པོའི་
དགེ་རྒན་གྱིས་ང་བོས་ཏེ་བཀག་བྱུང་། ཁོས་ང་རང་དུས་ནམ་ཚོད་ཁྱིམ་ནང་དུ་ཡོད་པ་
དང་ད་དུང་ཁོ་མོ་ང་ཚོར་ལྟ་རུ་ཡོང་རྒྱུ་ཡིན་ཚུལ་བཤད་བྱུང་། དེའི་རྐྱེན་གྱིས་ང་སློབ་
ཁང་དུ་སླེབས་པ་དུས་རྒྱུན་ལས་ཅུང་འཕྱི་བར་གྱུར་སོང་། ང་སློབ་ཁང་དུ་འཛུལ་དུས་
དགེ་རྒན་ད་དུང་སླེབས་མི་འདུག་ཀྱང་། ཏག་ཏག་སློབ་གྲོགས་གསུམ་བཞི་ཙམ་གྱིས་སྐྲ་
ལོ་སེར་པོ་ཡིན་པའི་ཁོ་ར་ཆི་སྟེ། དཔུང་པ་ཡ་གཅིག་སྐྱོན་ཅན་དུ་གྱུར་ཅིང་མ་ཡུམ་
གྱིས་རི་སྐྱེས་སྔོ་ཚོད་འཚོང་བའི་བྱིས་པ་དེར་བརྙས་བཅོས་བྱེད་བཞིན་པའི་སྐབས་
རེད། ཁོ་ཚོས་ཐིག་ཤིང་གིས་ཁོ་ལ་བསྣུན་པར་བྱེད་པ་དང་། ཤིང་འབྲས་ལི་ཙིའི་ཤུན་
པས་ཁོའི་ངོ་ལ་རྡེག་པ། ཁོའི་ལག་པ་ཡ་གཅིག་སྐེ་རུ་དཔྱངས་པའི་བཟོ་ལྟ་འཁྲབ་པ། ཁོ་
རང་དབང་པོ་སྐྱོན་ཅན་དང་གདོན་འདྲེ་ཡ་མ་གཟུགས་ཀྱི་གཟུགས་སུ་འགོད་པ་སོགས་
བྱེད། ཁོ་ར་ཆི་འདུག་སྟེགས་སྟེང་དུ་ཙོག་ནས་ངོ་གདོང་སྐྱ་བོར་འགྱུར་བཞིན། ཡུད་
ཙམ་ལ་འདི་ལ་ལྟ་བ་དང་། ཡུད་ཙམ་ལ་དེ་ལ་བལྟས་ནས། ཕལ་ཆེར་ཁོ་ཚོ་ལ་གུ་ཡངས་
གནང་བའི་ཞུ་བ་བྱེད་པ་དང་མཚུངས། མི་དེ་ཚོས་ཁོའི་རྣམ་འགྱུར་དེ་མཐོང་འཕྲལ་
སྔར་བས་ཀྱང་ཇེ་ཐུར་གྱུར་སོང་། ཁོ་ར་ཆིའི་ངོ་གདོང་དམར་པོར་གྱུར་ཏེ་ཁོང་ཁྲོ་ལངས་
ནས་འདར་བྱུང་། གློ་བུར་དུ་གདོང་ན་མི་ངན་གྱི་རྟགས་མཚན་ཤར་བའི་ཧྥུ་རན་ཏི་
འདུག་སྟེགས་ཀྱི་ཐོག་ཏུ་བུད་དེ། ཁོ་ར་ཆིའི་མ་ཡུམ་གྱིས་ལྡེམ་ཤིང་བརྒྱབ་ནས་སྔོ་ཚོད་
འཚོང་དུ་འགྲོ་བའི་བཟོ་ལྟར་ལད་མོ་བྱས་བྱུང་། ཁོ་ར་ཆིའི་མ་ཡུམ་ནི་ནམ་རྒྱུན་བཟོ་ལྟ་
འདི་འདྲའི་ངང་སློབ་གྲྭར་ཡོང་སྟེ་
བུ་ཆུང་ཁྱིམ་དུ་ཁྲིད་པ་རེད་མོད།
ཉེ་ལམ་ཁོ་མོར་ན་བ་བྱུང་བས་
ཡོང་ཐུབ་ཀྱིན་མི་འདུག །སློབ་མ་
ཚོས་བཟོ་ལྟ་དེར་བལྟས་ཏེ་སློབ་
ཁང་གི་ནང་ཧྲིལ་པོ་དགོད་སྒྲས་
ཁེངས་པར་བྱས། ཁོ་ར་ཆི་ཁྲོས་
དྲགས་ཏེ་ཅོག་ཙེའི་ཐོག་ནས་སྣག་
བུམ་བླངས་ཏེ་ཤེད་ཀྱིས་ཧྥུ་རན་
ཏིའི་མགོ་བོར་དམིགས་ནས་
གཡུགས་པ་ན།ཧྥུ་རན་ཏི་གཞོགས་
ཤིག་ཏུ་གཡོལ་ཙམ་བྱས་པས།
སྣག་བུམ་དེ་ཏག་ཏག་སློབ་ཁང་ནང་དུ་ཡོང་གིན་པའི་དགེ་རྒན་གྱི་བྲང་ཁར་ཕོག་སོང་།
ཚང་མ་སྐྲག་སྟེ་ཁ་གྲགས་རྒྱུ་མེད་པར་གྱུར་ཅིང་། གང་མྱུར་ངང་རང་རང་གི་སྡོད་
གནས་སུ་བྲོས་སོང་། དགེ་རྒན་ཁྲོས་དྲགས་ཏེ་ངོ་མདངས་ཀྱང་འགྱུར་སོང་། ཁྲིད་སྟེགས་
ཀྱི་འཁྲིས་སུ་ཡོང་སྟེ། སྐད་འགྲགས་དང་བཅས་འདྲི་རྒྱུར།
འདི་སུས་བརྒྱབ་པ་ཡིན”
ལན་འདེབས་མཁན་མི་འདུག
དགེ་རྒན་གིས་སྐད་མགོ་ཇེ་མཐོར་བཏང་སྟེ། ཡང་བསྐྱར་འདྲི་རྒྱུར།
“སུས་བརྒྱབ་པ་ཡིན།”
སྐབས་འདིར་གྷར་རོ་ནེས་ཉམ་ང་བའི་ཁོ་ར་ཆི་ལ་གདུང་སེམས་བཅངས་ཏེ། གློ་
བུར་དུ་ཡར་ལངས་ནས་ཐེ་ཚོམ་ཅི་ཡང་མེད་པའི་ངང་བཤད་རྒྱུར།
“ངས་བརྒྱབ་པ་ཡིན།”
དགེ་རྒན་གྱིས་ཁོ་ལ་ལྟ་ཙམ་ལྟ་ཙམ་བྱས་པ་དང་། ཡང་ཧད་འདུག་པའི་འཛིན་གྲྭའི་
སློབ་ཕྲུག་ཡོངས་ལ་ལྟ་ཙམ་བྱས་རྗེས། བག་ལྷོད་ངང་། “ཁྱོད་ཀྱིས་བརྒྱབ་པ་མ་རེད” ཟེར།
ཅུང་ཙམ་ལ་བསྒུགས་རྗེས། ཡང་བསྐྱར་“ངས་སྐྱོན་ཆ་བཟོས་པའི་མི་ལ་ཆད་
གཅོད་མི་བྱེད། སྣག་བུམ་གཡུགས་མཁན་དེ་ཡར་ལ་ལོངས་དང” ཟེར།
ཁོ་ར་ཆི་ཡར་ལངས་ཤིང་། ངུ་བཞིན་དུ་“ཁོ་ཚོས་ང་རང་སྡོད་དུ་མ་བཅུག་པ་རེད།
ང་ལ་ཐུབ་ཚོད་བྱས་པ་རེད། ང་ཁྲོས་དྲགས་པས་་་” ཟེར།
“མར་ལ་ཙོག །ཁོ་ལ་ཐུབ་ཚོད་བྱས་པའི་མི་ཡར་ལོངས་ཤིག”
མི་བཞི་པོ་ཡར་ལངས་བྱུང་།
“ཁྱོད་ཚོ་རེད།” དགེ་རྒན་གྱིས་བཤད་རྒྱུར། “མི་ཉེས་མེད་ལ་ཐུབ་ཚོད་བྱས་པ་
དང་། ལས་དམན་བྱིས་པ་ཞིག་ལ་བརྙས་བཅོས་བྱས་པ། རང་སྲུང་ནུས་པ་མེད་པའི་མི་
ཞིག་ལ་ཐུབ་ཚོད་བྱས་པས། ཁྱོད་ཚོ་དངོས་གནས་ངོ་གནོང་འོས་པ་རེད། ངོ་མ་བཤད་ན་
ཁྱོད་ཚོར་མི་ཞིག་བྱེད་པའི་ཐོབ་ཐང་མི་འདུག །ཧ་ཅང་ཐ་ཤལ་རེད།”
གསུངས་ཚར་རྗེས། དགེ་རྒན་ཁྲིད་སྟེགས་ལས་གཞོལ་ཏེ་གྷར་རོ་ནེའི་མདུན་དུ་
ཡོང་ཞིང་། ཁོའི་མགོ་བོ་ཡར་དགྱེ་རུ་བཅུག་སྟེ། ཁོའི་མིག་ཟུང་ལ་གཟབ་ལྟ་བྱེད་བཞིན་
“ཁྱོད་ཀྱི་སེམས་པ་ནི་ངོ་མ་བླ་ན་མེད་པ་ཞིག་རེད” གསུངས།
གྷར་རོ་ནེས་བབ་བསྟུན་ངང་དགེ་རྒན་གྱི་རྣ་འགྲམ་དུ་གཏད་ནས། སྐད་དམའ་
མོས་ཤབ་ཤུབ་འགའ་བཤད་བྱུང་། དགེ་རྒན་གློ་བུར་དུ་ཁ་ཕྱིར་འཁོར་ཏེ། སྐྱོན་ཆ་བཟོས་
པའི་སློབ་གྲོགས་བཞི་པོའི་ཕྱོགས་སུ་འཁོར་ནས། “ངས་ཁྱོད་ཚོར་བཟོད་སྒོམ་གནང་བ་
ཡིན” གསུངས་སོང་། །

ལོ་རིམ་དང་པོའི་སྐབས་ཀྱི་དགེ་རྒན།
ཚེས་ཉེར་བདུན་ཉིན། རེས་གཟའ་ཕུར་བུ།

དེ་རིང་། ང་རང་ཨ་མ་དང་ལྷན་དུ་སྒོར་སོང་སྟེ་ཚགས་པར་སྟེང་བཀོད་པའི་བུད་
མེད་དབུལ་ཕོངས་དེ་ལ་གྱོན་ཆས་རིགས་གནང་སྦྱིན་བྱ་རུ་འགྲོ་རྩིས་བྱེད་དུས། ང་རང་
ལོ་རིམ་དང་པོའི་སྐབས་ཀྱི་དགེ་རྒན་བུད་མེད་དེ་དུས་བཏབ་ལྟར་འཚམས་འདྲིར་
སླེབས་བྱུང་། ཁོ་མོ་ལོ་གཅིག་གི་རིང་ལ་ངའི་ཁྱིམ་དུ་ཕེབས་མྱོང་མེད་པས་ང་ཚོ་ཧ་ཅང་
དགའ་སྤྲོ་སྐྱེས་བྱུང་། དགེ་རྒན་ད་དུང་ཡང་སྔོན་ཆད་ཀྱི་ཚུགས་ཀ་དང་གཅིག་མཚུངས་
སུ་འདུག་སྟེ། གཟུགས་པོ་ཆུང་ཞིང་གྱོན་པ་བབ་ཆགས་ཡིན་པ་དང་། སྐྲ་ལོར་ཡང་སྒེག་
སྤྲས་བྱས་མེད། རྒྱུ་མཚན་ནི་ཁོ་མོར་མཛེས་སྤྲས་བྱེད་པའི་དུས་ཚོད་མེད་པ་རེད། ཞྭ་
མོའི་སྟེང་དུ་ད་དུང་ཡང་སེང་ཁེབས་ལྗང་ཁུ་དེས་གཡོགས་འདུག །ཁོ་མོའི་ངོ་ན་ན་
ནིང་ལྟ་བུའི་དམར་མདངས་མེད་ཅིང༌། མགོ་རུ་སྐྲ་དཀར་གྱི་མྱུ་གུ་འབུས་མགོ་ཚུགས་
ཟིན་པ་དང་། ད་དུང་སྔོན་ཆད་བཞིན་དུ་རྒྱུན་ཆད་མེད་པར་གློ་ལུ་བྱེད་ཀྱིན་འདུག །མ་
ཡུམ་གྱིས་ཁོ་མོར། “སྙིང་ཉེ་བའི་དགེ་རྒན་ལགས། ཁྱེད་ཀྱི་ལུས་པོ་ཅི་འདྲ་རེད། ཁྱེད་
ཀྱིས་རང་ཉིད་ལ་བདག་གཅེས་གཏན་ནས་བྱེད་ཤེས་ཀྱིན་མི་འདུག” ཅེས་དྲིས། དགེ་
རྒན་གྱི་གདོང་ལ་དགའ་ཡང་དགའ་ལ་སྐྱོ་ཡང་སྐྱོ་བའི་འཛུམ་ཆུང་ཞིག་ལངས་བཞིན་
ལན་དུ་“ཨེ། སྐྱོན་ཡོད་པ་མ་རེད” ཟེར། “དགེ་རྒན་གྱིས་སློབ་ཁྲིད་གནང་སྐབས་ཀྱི་
སྐད་མགོ་ཧ་ཅང་མཐོ་སོང་བ་རེད། ཁྱོད་ཀྱིས་བྱིས་པ་ཚོར་སེམས་ཁུར་བྱེད་རྒྱུ་མང་སོང་
བ་རེད།” མ་ཡུམ་གྱིས་སླར་ཡང་དེ་ལྟར་བཤད་བྱུང་། དངོས་གནས་དེ་འདྲ་ཡིན་ཏེ།
དགེ་རྒན་གྱིས་སློབ་ཁྲིད་བྱེད་སྐབས་ནམ་ཡང་སྐད་མགོ་གཟེངས་སུ་བཏེགས་ནས་རང་
ཉིད་ཀྱི་སྐད་ཆ་སློབ་མ་ཚང་མར་གསལ་པོར་ཐོས་སུ་འཇུག །ངའི་སེམས་སུ་གསལ་པོར་
འདུག་སྟེ། སློབ་ཁྲིད་བྱེད་སྐབས་ཁོ་མོས་ནམ་ཡང་སྐད་ཅིག་ལའང་མཚམས་མི་འཇོག་
པར་ཁྲིད་པར་བྱེད། དེ་ལྟར་ན་བྱིས་པ་ཚོའི་སེམས་ནང་དུ་མ་རབས་ཀྱི་འཆར་སྒོ་སྐྱེ་
བའི་གོ་སྐབས་མེད། ཁོ་མོས་ནམ་ཡིན་ཡང་ལངས་ནས་སློབ་ཁྲིད་བྱེད་པ་ལས་གཏན་
ནས་ཙོག་པར་མི་བྱེད། ཁོ་མོ་ང་ལ་བལྟ་རུ་ཡོང་བར་ང་ལ་ཡིད་ཆེས་ཡོད་དེ། དེའི་རྒྱུ་
མཚན་ཡང་ཁོ་མོས་རང་ཉིད་ཀྱི་ཁྲིད་མྱོང་བའི་སློབ་མ་དག་གཏན་ནས་བརྗེད་མི་སྲིད་
པས་རེད། ཁོ་མོས་སློབ་ཁྲིད་བྱས་མྱོང་བའི་སློབ་མ་ཞིག་ཡིན་ཕྱིན། ལོ་ཅི་འདྲ་འགོར་
ཡང་ཁོ་མོས་ཁོ་ཚོའི་མིང་སེམས་ལ་འཛིན་ཐུབ། ཟླ་རྒྱུགས་ལེན་པའི་བར་སྐབས་དག་
ཏུ། ཁོ་མོ་ཅིས་ཀྱང་སློབ་གཙོའི་དྲུང་དུ་སོང་ནས་ཁོ་ཚོའི་རྒྱུགས་འབྲས་འདྲི་རྟོག་བྱེད།
ལན་རེར་ཁོ་མོས་སློབ་གྲྭའི་སྒོ་ཆེན་ཁར་སློབ་མ་དག་ལ་བསྒུགས་ཤིང་། ཁོ་ཚོའི་ལས་བྱ་
འབྲི་དེབ་ལ་ཞིབ་བཤེར་བྱས་ཏེ་ཁོ་ཚོ་ཡར་བསྐྱེད་བྱུང་ཡོད་མེད་ལ་རྟོག་པར་བྱེད། ཁོ་
མོས་ཁྲིད་མྱོང་བའི་སློབ་མ་ཧ་ཅང་མང་པོ་ཞིག་དོར་མ་རིང་པོ་གོན་ཞིང་། ལག་མགོར་
ཆུ་ཚོད་འཁོར་ལོ་བཏགས་པའི་མཐོ་འབྲིང་སློབ་མར་གྱུར་ཟིན་འདུག་མོད། འོན་ཀྱང་
ཁོ་ཚོ་ད་དུང་ཕྱིར་སློབ་གྲྭར་ཁོ་མོར་ལྟ་རུ་ཡོང་གིན་འདུག །སྔོན་ཆད། གཟའ་རེའི་
གཟའ་ཕུར་བུའི་ཉིན་ང་ཚོ་ཁྲིད་ནས་དངོས་མང་བཤམས་སྟོན་ཁང་དུ་ལྟ་ཞིབ་ཏུ་འགྲོ་
བ་ཡིན་ལ། བཤམས་དངོས་རེ་རེ་བཞིན་ཞིབ་ཕྲའི་ངང་གསལ་བཤད་བྱས་ཏེ་ང་ཚོར་
ཉན་དུ་འཇུག །དེ་རིང་།ཁོ་མོས་ད་སོ་མར་སློབ་མ་རྣམས་ཁྲིད་ནས་རི་མོ་འགྲེམ་སྟོན་ལ་
ལྟ་ཞིབ་བྱེད་དུ་བཅུག་ཅིང་། རི་མོའི་ཕོ་བྲང་ནས་ཕྱིར་རྡོག་ཐོན་བྱས་པ་ཡིན་པས་ད་
དུང་ཡང་དབུགས་ཧལ་ཧལ་བྱེད་ཀྱིན་འདུག་ཨང་། སྙིང་རྗེ་བའི་དགེ་རྒན་ལ་ཧ་ཅང་
སྐམ་རིད་དུ་གྱུར་པའི་ཉམས་ཤིག་མངོན་འདུག །ཡིན་ནའང་ཁོ་མོ་ད་དུང་དེ་འདྲའི་བློ་
བག་ཡངས་ཤིང་སློབ་གྲྭའི་དོན་དག་གླེང་བ་ན་སྤྲོ་ཤུགས་ཀྱིས་ཁེངས་འགྲོ། དགེ་རྒན་
གྱིས་ད་དུང་ལོ་གཉིས་ཀྱི་སྔོན་དུ་ང་ལ་ན་བ་བྱུང་དུས་ཉལ་སའི་མལ་ཁྲི་དེ་ལ་ལྟ་འདུན་
ཆེ་འདུག །ད་ལྟ་མལ་ཁྲི་དེ་ངའི་ནུ་བོའི་མལ་ས་བྱས་ཡོད། དགེ་རྒན་གྱིས་ཡུད་ཙམ་ལ་
མལ་ཁྲིར་བལྟས་རྗེས། སྐད་ཆ་ཅི་ཡང་བཤད་ཁོམ་མ་བྱུང་བར་གྱེས་ཕྱག་ཕུལ་བྱུང་།
མོ་ད་དུང་ཁོ་མོའི་འཛིན་གྲྭའི་ན་བ་བྱུང་བའི་སློབ་མ་ཞིག་ལ་བལྟ་རུ་འགྲོ་དགོས། སློབ་
མ་དེ་ནི་ཀོ་ཆས་བཟོ་མཁན་གྱི་བྱིས་པ་ཡིན་ཞིང་། ལུས་ལ་སིབ་ནད་བྱུང་བས་ཁྱིམ་དུ་
ནད་གསོ་བྱེད་བཞིན་ཡོད། ཁོ་མོ་རང་ཉིད་ཀྱི་ཁྱིམ་དུའང་ད་དུང་ལས་བྱ་འབྲི་དེབ་
བརྩེགས་མ་འགའ་སྤུངས་ཡོད་པར་ཞུ་དག་བྱ་དགོས་པས། དེ་ལ་ཁོ་མོས་ཞག་མ་གཅིག་
གི་དུས་ཚོད་ཧྲིལ་པོ་བཀོལ་དགོས། གཞན་ཡང་། དགོང་མོའི་དུས་སུ་དུས་ཚོད་ཅིག་
ཕུད་ནས་སྦྱིན་བདག་བུད་མེད་ཅིག་ལ་རྩིས་རིག་སློབ་ཁྲིད་བྱ་དགོས་ཟེར། ལམ་ལ་
ཆས་ཁར་དགེ་རྒན་གྱིས་ང་ལ། “ཨ། ཨེན་རི་ཁོ། ད་ལྟ་ཁྱོད་ཀྱིས་རྩིས་གཞི་དཀའ་མོ་
འགྲོལ་ཤེས་ཤིང་རྩོམ་ཡིག་རིང་པོ་འབྲི་ཤེས་པས། ཁྱོད་ད་དུང་སྔོན་ཆད་ཀྱི་དགེ་རྒན་
ལ་དགའ་སྲིད་དམ” ཞེས་བཤད་རྗེས་ང་ལ་ཡང་དང་ཡང་དུ་འོ་བྱས་བྱུང༌། སྐས་སྟེང་
ལས་བབས་རྗེས་ཁོ་མོས་ང་ལ་སླར་ཡང་ཐེངས་གཅིག་འདྲི་རྒྱུར། “ང་རང་སེམས་ནས་
མ་དོར། གོ་བྱུང་ངམ། ཨེན་རི་ཁོ” ཟེར། ཨ། ངའི་སྙིང་ཉེ་བའི་དགེ་རྒན་ལགས། ངས་
གཏན་ནས་གཏན་དུ་ཁྱེད་ཉིད་བརྗེད་མི་སྲིད། ང་རང་ནར་སོན་པར་གྱུར་ཡང་ཁྱེད་
རང་སེམས་སུ་ཉར་ངེས་ཅན་ཡིན་ཏེ། སློབ་གྲོགས་ཚོ་དང་ལྷན་དུ་ཁྱེད་ལ་བལྟ་རུ་ཡོང་
ངེས། ས་གང་ཞིག་ཏུ་སོང་ཡང་། སློབ་གྲྭའི་ནང་དུ་དགེ་རྒན་བུད་མེད་ཅིག་གིས་སྐད་ཆ་
བཤད་པ་ཐོས་ཚེ། ངས་ཁྱེད་ཀྱི་གསུང་སྐད་ཐོས་པ་དང་མཚུངས་སྲིད་ལ། ཁྱེད་ཀྱིས་ལོ་
ངོ་གཉིས་ཀྱི་རིང་ལ་སློབ་ཁྲིད་བྱས་པའི་ངང་ཚུལ་ཕྱིར་དྲན་བྱ་སྲིད། ལོ་ངོ་དེ་གཉིས་ཀྱི་
རིང་ལ། ཁྱེད་ཀྱིས་ང་ལ་ཤེས་བྱ་དེ་འདྲ་མང་པོ་ཞིག་ཤེས་སུ་བཅུག་པ་དང་། ཁྱེད་རང་
ངལ་ལས་ཀྱིས་སྐུ་སྙུང་ཐེབས་ཤིང་ལུས་པོའང་ཇེ་ཞན་དུ་གྱུར། ཡིན་ནའང་ཁྱོད་ཀྱིས་ད་
དུང་ང་ཚོར་དེ་འདྲའི་ལྷག་བསམ་རྣམ་དག་གིས་སློབ་ཁྲིད་བྱས་པ་དང་ཐུགས་ཁུར་
གནང་། གལ་ཏེ་ང་ཚོས་ཡི་གེ་བྲིས་པ་མ་ལེགས་ཚེ་ཁྱེད་རང་སྔར་བས་བྲེལ་འཚབ་
སྐྱེས་འོང་། རྩིས་རིག་དགེ་རྒན་གྱིས་ང་ཚོ་དྲི་བ་འདོན་པའི་ཚེ། ཁྱེད་ཀྱིས་སེམས་ཁྲལ་
བྱས་ཏེ་སྡོད་བཟོད་མེད་པར་གྱུར་འགྲོ། ང་ཚོས་རྩལ་བཏོན་པ་ལེགས་པའི་དུས་སུ་ཁྱེད་
རང་སེམས་ཁོང་ནས་དགའ་སྤྲོ་སྐྱེ་བཞིན་ཡོད། ཁྱེད་ཀྱིས་མ་ཡུམ་བཞིན་དུ་ང་ཚོ་ལ་
བྱང་སེམས་དང་བྱམས་བརྩེས་ཁྱབ་པར་བྱས་པས། ངས་ཇི་ལྟར་ཁྱེད་རང་བརྗེད་སྲིད་
ཨང་། སྙིང་ཉེ་བའི་དགེ་རྒན་ཁྱེད་ངས་ཇི་སྲིད་བར་དུ་བརྗེད་མི་སྲིད། །

གནམ་ཁང་གི་ནང་དུ།
ཚེས་ཉེར་བརྒྱད་ཉིན། རེས་གཟའ་པ་སངས།

མདང་དགོང་ས་སྲོད་ཀྱི་དུས་སུ། ང་དང་མ་ཡུམ། གཅེན་མོ་སེལ་ཝི་ཡ་གསུམ་གས་
ཚགས་པར་སྟེང་བཀོད་པའི་དབུལ་ཕོངས་བུད་མེད་དེའི་བྱིས་པ་ཚོར་གྱོན་གོས་གནང་
སྦྱིན་བྱ་རུ་སོང་བ་ཡིན། ངས་རྡོག་ཁྲེས་བསྣམས་ཤིང་། ཨ་ཅེས་བུད་མེད་དེའི་སྡོད་གནས་
དང་རུས་མིང་བཀོད་པའི་ཚགས་པར་དེ་ཁྱེར་ཡོད། ང་ཚོ་ཐོག་ཁང་ཞིག་གི་ནང་དུ་
འཛུལ་ཞིང་ཐད་ཀར་ཡར་འགོས་ཏེ་ཆེས་མཐོའི་ཐོག་སོ་སྟེ་གནམ་ཁང་དུ་སླེབས། དེ་
གར་སྒོ་ཆུང་མང་པོ་འདུག་ཀྱང་། ང་ཚོ་ཁྱམས་རིང་བརྒྱུད་དེ་ཆེས་མཇུག་མཐའི་སྒོ་ཆུང་
དེའི་མདུན་དུ་སླེབས་འཕྲལ་གོམ་པ་ལེན་མཚམས་བཞག །མ་ཡུམ་གྱིས་སྒོ་རྡུང་ཙམ་
རྡུང་ཙམ་བྱས་པ་ན། ལོ་ན་གཞོན་ལ་ངོ་མདངས་སྐྱ་ཞིང་རིད་པའི་བུད་མེད་ཅིག་གིས་ང་
ཚོར་སྒོ་ཕྱེ་བྱུང་། ངས་ཁོ་མོ་མཐོང་མ་ཐག་ཧ་ཅང་རྒྱུས་ཡོད་པ་ལྟ་བུའི་ཚོར་སྣང་སྐྱེས་
བྱུང་། ཁོ་མོའི་མགོ་རུ་བཅིངས་པའི་མགོ་དཀྲིས་སྔོན་པོ་དེ་ཡང་ཕལ་ཆེར་གང་ཞིག་ནས་
མཐོང་མྱོང་བ་དང་འདྲ། “ཁྱོད་ནི་ཚགས་པར་གྱི་སྟེང་དུ་བཀོད་པའི་བུད་མེད་དེ་ཡིན་
ནམ།” མ་ཡུམ་གྱིས་དེ་ལྟར་དྲིས་བྱུང་། “ང་ཡིན་ལགས། ལྕམ་མོ།” “ང་ཚོས་གྱོན་
གོས་འགའ་ཁྱོད་ལ་བསྐྱལ་ཡོང་བ་ཡིན། ཁྱེད་ཀྱིས་ལེན་རོགས་གནོངས།” བུད་མེད་
དེས་གྱོན་གོས་དག་བླངས་རྗེས་བཀའ་དྲིན་གཞལ་དུ་མེད་ཚུལ་མང་པོ་གླེང་ནས་ཚར་
རྒྱུ་མི་འདུག །སྐབས་དེར་ངས་སྟོང་ལྷང་ལྷང་དང་མུན་འཐོམས་འཐོམས་ཡིན་པའི་ཁང་
པ་དེའི་གྲུ་ཕུག་ཏུ། བྱིས་པ་ཞིག་རྒྱབ་བསྙེས་འདུག་སྟེགས་ཤིག་གི་འཁྲིས་སུ་རྒྱབ་ང་ཚོར་
བསྟན་ཏེ་པུས་ཚུགས་སུ་བསྡད་ཅིང་། ཕལ་ཆེར་ཡི་གེ་ཞིག་འབྲི་བ་ལྟར་ཡོད་པ་མཐོང་
བྱུང་། ཁོས་དངོས་གནས་ཡི་གེ་འབྲི་བཞིན་འདུག །འབྲི་ཤོག་འདུག་སྟེགས་ཐོག་ཏུ་
བཏིང་ཞིང་སྣག་བུམ་ཐང་གཅལ་དུ་བཞག་འདུག །ཡིན་ནའང་ཁང་པའི་ནང་འདི་
འདྲའི་མུན་ནག་ཡིན་པས་ཁོས་ཡི་གེ་ཇི་ལྟར་འབྲིའམ། ངས་དེ་ལྟར་བསམ་བཞིན་དུ་
སླར་ཡང་ཞིབ་ལྟ་ཞིག་བྱས། གློ་བུར་དུ་བྱིས་པ་དེའི་སྐྲ་ལོ་སེར་པོ་དང་རས་རྫབས་ཀྱི་སྟོད་
གོས་དེ་ངས་ངོས་ཟིན་སོང་། ཁོ་ནི་དཔུང་པ་ཡ་གཅིག་སྐྱོན་ཅན་ཡིན་ཞིང་རི་སྐྱེས་སྔོ་
ཚོད་འཚོང་མཁན་བུད་མེད་དེའི་བུ་ལོའུ་དབྱི་ཁོ་ར་ཆི་ཡིན་འདུག །ངས་ཁོའི་ཨ་མས་
གྱོན་གོས་ཉར་ཚགས་བྱེད་པའི་གོ་སྐབས་དང་བསྟུན་ནས་ཤབ་ཤུབ་སྒོས་དོན་འདི་མ་
ཡུམ་ལ་བཤད། མ་ཡུམ་གྱིས་“ཁ་རོག་ལ་སྡོད། གལ་ཏེ་ཁོས་རང་ཉིད་ཀྱི་ཨ་མས་སློབ་
གྲོགས་ཚང་གི་དངོས་པོ་བླངས་པ་ཤེས་ཚེ། ཁོ་ཧ་ཅང་དོགས་མི་བདེ་བའི་ཚོར་སྣང་སྐྱེ་
ངེས་རེད། ཁོ་འབོད་མི་འོས” ཟེར། ཏག་ཏག་སྐབས་དེར། ཁོ་ར་ཆིས་མགོ་བོ་ཕྱིར་འཁོར་
བྱུང་། ཁོས་ང་ལ་བལྟས་ནས་འཛུམ་དམུལ་ཞིག་བསྟན་བྱུང་། ངས་ནི་ཅི་ཞིག་བྱས་ན་
འོས་པའང་མ་རྟོགས། མ་ཡུམ་གྱིས་ང་ལ་གཏད་ཙམ་བྱས་ཏེ་ང་སོང་ནས་ཁོ་ལ་སྐེ་འཇུ་
བྱེད་པར་བསྐུལ་སོང་། ཁོ་ཡར་ལངས་ཏེ་ངའི་ལག་པ་ནས་འཐེན་ཞིང་། ངེད་གཉིས་ལྷན་
དུ་ཕན་ཚུན་ལ་འཁྱུད། སྐབས་དེར་ཁོ་ར་ཆིའི་མ་ཡུམ་གྱིས་ངའི་མ་ཡུམ་ལ་བཤད་
རྒྱུར། “ཁྱིམ་ནང་དུ་ང་དང་བྱིས་པ་འདི་ལས་མེད། ཁྱོ་ག་ཨ་མེ་རི་ཁར་ཕྱིན་ནས་ལོ་དྲུག་
འགོར་སོང་། ང་ལའང་ན་བ་བྱུང་བས་སྔོ་ཚོད་འཚོང་དུ་འགྲོ་མི་ནུས། ཁྱིམ་ནང་དུ་སྒོར་
མོ་མེད། ཐ་ན་ཉམ་ང་བའི་ལོའུ་དབྱི་ཆུང་བར་ལས་བྱ་འབྲི་བྱེད་ཀྱི་ཅོག་ཙེ་ཞིག་ཀྱང་
མེད། དེ་སྔོན་ངེད་ཚང་གི་སྒོ་ཁར་ཅོག་ཙེ་ཞིག་འདུག་པས་གང་ལྟར་ཡང་དེ་ག་ནས་
བྲིས་ཆོག་པ་རེད། ད་ལྟ་ཁོ་ཚོས་ཅོག་ཙེ་ཡང་དྲུད་སོང་བ་རེད། ཁྱིམ་ནང་དུ་དཔེ་ཆ་ཀློག་
བྱེད་དུ་རུང་བའི་གློག་ཞུ་ཞིག་ཀྱང་མེད། མིག་ལ་མི་བསྣད་ཙམ་ཡོད་ནའང་ཆོག་པ་རེད།
ད་ལྟ་གྲོང་ཁྱེར་སྲིད་གཞུང་གིས་ཁོ་ལ་དཔེ་ཆ་དང་ཟིན་བྲིས་དེབ་གནང་སྦྱིན་བྱས་པས།
ཁོ་སློབ་གྲྭར་བསྐྱལ་ཐུབ་ཙམ་བྱུང་བ་ནི་ལས་བཟང་པོ་རེད། ཉམ་ང་བའི་བྱིས་པ་འདི། ཁོ་
ད་དུང་འདི་ལྟར་སློབ་གྲྭར་འགྲོ་འདོད་ཆེ་འདུག །ཁྱོད་ཀྱིས་ཤོད་དང་། ང་ནི་ངོ་མ་ཅི་
འདྲའི་བུད་མེད་ལས་ངན་ཞིག་རེད་ཨང” མ་ཡུམ་གྱིས་རང་གི་སྒོར་ཁུག་ནང་གི་སྒོར་
མོ་ཡོད་ཚད་ཕྱུངས་ནས་ཁོ་མོར་བྱིན་ཞིང་། ཁོ་ར་ཆི་ལ་ཡང་ནས་ཡང་དུ་འོ་བྱས་བྱུང་།
ང་ཚོ་ཕྱི་སྒོར་འབུད་དུས་མ་ཡུམ་གྱི་མིག་ཆུའང་བཞུར་བྱུང༌། མ་ཡུམ་གྱིས་ང་ལ། “ཁྱོད་
ཀྱིས་ཉམ་ང་བའི་བྱིས་པ་འདི་ལ་ལྟོས་དང་། སློབ་སྦྱོང་ལ་ཅི་འདྲའི་ཧུར་བརྩོན་བྱེད་ཀྱིན་
འདུག་ཨང་། ཁྱོད་ལ་དཀའ་ངལ་ཅི་ཡང་མེད་ཀྱང་ད་དུང་སློབ་སྦྱོང་བྱེད་པ་ནི་སྡུག་ལས་
ཤིག་རེད་ཟེར། ཨེན་རི་ཁོ་ཨང་། བྱིས་པ་དེས་ཉིན་གཅིག་ལ་སྦྱངས་པ་དེ་ཁྱོད་ཀྱིས་ལོ་
གཅིག་ལ་སྦྱངས་པ་ལས་ཀྱང་མང་འདུག །ཁོ་ཚོ་ལྟ་བུའི་བྱིས་པ་ལ་ད་གཟོད་བྱ་དགའི་
གཟེངས་རྟགས་ཐོབ་འོས་པ་རེད” ཅེས་གསུངས་སོང་། །

སློབ་གྲྭ།
ཚེས་ཉེར་བརྒྱད་ཉིན། རེས་གཟའ་པ་སངས།

རེད་ཡ། སྙིང་ཉེ་བའི་ཨེན་རི་ཁོ། དངོས་གནས་ཁྱོད་ཀྱི་མ་ཡུམ་གྱིས་བཤད་པ་
ལྟར་སློབ་སྦྱོང་ནི་ཁྱོད་ལ་མཚོན་ན་སྡུག་ལས་མྱོང་བའི་དོན་ཞིག་རེད། ངས་ངོ་མ་ཁྱོད་
རང་དགའ་དགའ་སྤྲོ་སྤྲོ་དང་བློ་མོས་ཡིད་མཐུན་གྱིས་སློབ་གྲྭར་སོང་སྟེ་ཡི་གེ་འདོན་པ་
མཐོང་འདོད། ཁྱོད་ཀྱིས་ད་དུང་ཁ་ལེན་ཚིག་བརྩི་བྱས་པ་མི་འདང་། འོན་ཀྱང་ཁྱོད་
ཀྱིས་འདང་ཞིག་རྒྱོབ་དང་། གལ་ཏེ་ཁྱོད་རང་སློབ་ཞུགས་བྱེད་ཀྱི་མེད་པ་ཡིན་ཚེ། ཁྱོད་
ཀྱི་སེམས་ལ་དེ་འདྲའི་དོན་སྙིང་མེད་ཅིང་། དེ་འདྲའི་བྲོ་བ་བྲལ་བའི་ཚོར་སྣང་སྐྱེ་
སྲིད། གཟའ་འཁོར་གཅིག་མ་འགོར་བར་ཁྱོད་ཀྱིས་ལག་ཟུང་ཐལ་མོ་སྦྱར་ནས་སླར་
ཡང་སློབ་གྲྭར་སྐྱེལ་རོགས་ཀྱི་རེ་བ་ཞུ་ངེས། རྒྱུ་མཚན་ནི་རོལ་རྩེད་དང་རྩེ་དགར་
གཡེང་ན་ཡང་། དུས་ཚོད་རིང་པོ་ཙམ་ཕྱིན་ན་ཁྱོད་ལ་ཅིས་ཀྱང་སུན་སྣང་སྐྱེ་ངེས་
ཡིན་པས་སོ། །ད་ལྟ་མི་ཡོངས་རྫོགས་ཀྱིས་སློབ་སྦྱོང་བྱེད་ཀྱིན་ཡོད་པ་ཁྱོད་ཀྱིས་ཤེས་
དགོས་ཏེ། འདང་ཞིག་རྒྱོབ་དང་། བཟོ་པ་དག་གིས་ཉིན་གང་པོར་ངལ་རྩོལ་བྱས་རྗེས།
མཚན་མོ་ད་དུང་སློབ་གྲྭའི་ནང་དུ་སོང་སྟེ་སློབ་སྦྱོང་བྱ་དགོས། བུད་མེད་དག་དང་བུ་
མོ་ལོ་ཆུང་ཚོས་གཟའ་འཁོར་གཅིག་ལ་ངལ་རྩོལ་བྱས་རྗེས། རེས་གཟའ་ཉི་མའི་ཉིན་
ད་དུང་སློབ་གྲྭར་སོང་ནས་སློབ་སྦྱོང་བྱེད་དགོས། དམག་མི་དག་གིས་ཉིན་གང་པོར་
སྦྱོང་བརྡར་བྱས་ཀྱང་། ཕྱིར་སྒར་དུ་ལོག་རྗེས་ད་དུང་དཔེ་ཆ་བླངས་ནས་ཀློག་འདོན་
དགོས་པ་དང་ད་དུང་སློབ་ཚན་གྱི་ལས་བྱ་འབྲི་དགོས། ཁྱོད་ཀྱིས་ད་དུང་འདང་ཞིག་
རྒྱོབས་དང་། འོན་ལྐུགས་སུ་གྱུར་པའི་མི་དང་མིག་དབང་ཉམས་པའི་བྱིས་པ་དག་གིས་
ཀྱང་སློབ་སྦྱོང་ལ་ཧུར་བརྩོན་བྱེད་ཀྱི་ཡོད་ཅིང་། བཙོན་ཁང་ནང་གི་བཙོན་མ་ཚང་
མས་ཀྱང་དཔེ་ཆ་ཀློག་ཅིང་ཡི་གེ་འབྲི་དགོས་པ་རེད་ཨང་། ཁྱོད་ཀྱིས་ད་དུང་འདང་
ཞིག་རྒྱོབས་དང་། ཞོགས་པར་ཁྱོད་རང་སློབ་གྲྭར་འགྲོ་བའི་སྐབས་སུ། གྲོང་ཁྱེར་ནང་
གི་ཁྱོད་དང་འདྲ་བའི་བྱིས་པ་ཁྲི་གསུམ་པོ་ཚང་མ་ཡང་སློབ་གྲྭར་འགྲོ་བཞིན་ཡོད་
ཅིང་། ཁོ་ཚོས་ཀྱང་སློབ་ཁང་ནང་ནས་སློབ་སྦྱོང་བྱེད་པའི་ཆུ་ཚོད་གསུམ་གྱི་དུས་
ཚོད་ཧྲིལ་པོ་བརྩོན་ལེན་བྱེད་ཀྱིན་ཡོད་པ་རེད་ཨང་། ད་དུང་། ཕལ་ཆེར་གཅིག་
མཚུངས་ཀྱི་བར་སྐབས་འདི་ལའང་། འཛམ་གླིང་གི་རྒྱལ་ཁབ་སོ་སོའི་བྱིས་པ་ཅི་
འདྲའི་མང་པོ་ཞིག་ཀྱང་ཏག་ཏག་སློབ་གྲྭར་འགྲོ་བཞིན་ཡོད་པ་རེད་ཨང་། ཁོ་ཚོ་གྲོང་
སྡེའི་དབེན་འཇགས་ཀྱི་རྐང་ལམ་དུ་ཞུགས་ནས། གྲོང་ཁྱེར་གྱི་འུར་ཟིང་ཆེ་བའི་སྲང་
ལམ་བརྟོལ་ཅིང་། ཉི་འོད་ལྷམ་མེར་འཚེར་བའི་འོག་ནས་གཙང་པོ་དང་མཚོ་མཐའ་
བརྒྱུད་པ་དང་། སྨུག་པ་དང་ན་བུན་གྱི་ཁྲོད་ནས་ཁོ་ཚོ་གྲུ་ལ་སྡོད་པའམ་རྟ་ལ་ཞོན་
ནས། ཕ་མཐའ་བྲལ་བའི་བདེ་ཐང་གི་གཞིའམ། ཡང་ན་འོབས་ཀླུང་དང་རི་སྒང་གི་བར་
གསེང་གང་ཡིན་ཡང་། རྐ་ཆུང་བརྟོལ་ཞིང་གངས་ཐང་བརྒལ་ནས། ཁོ་ཚོའམ་ཡང་ན་མི་
གཅིག །ཡང་ན་མི་གཉིས་གསུམ་རེ་ཁྱུ་རུ་བསྡེབས་ཏེ། དཔེ་དེབ་ལག་ཏུ་བསྣམས་ཤིང་།
རིགས་མི་འདྲ་བའི་གྱོན་པ་སྣ་ཚོགས་གོན་པ་དང་། གདངས་མི་འདྲ་བའི་སྐད་རིགས་སྣ་
ཚོགས་བཤད་བཞིན། གངས་འཁྱགས་ཀྱིས་གཡོགས་པའི་རྒྱང་རིང་གི་ཨུ་རུ་སུའི་སློབ་
གྲྭ་ནས་བེ་ཏའི་ནགས་ཚལ་སྟུག་པོའི་ཀློང་གི་ཨ་རབ་ཀྱི་སློབ་གྲྭའི་བར་དུ་འགྲོ་བཞིན་
ཡོད། བྱིས་པ་ཁྲི་ཁྲི་འབུམ་འབུམ་ཚང་མས་བྱེད་ཐབས་མི་འདྲ་བ་དུ་མའི་སྒོ་ནས་
གཅིག་མཚུངས་ཀྱི་རིག་གནས་སྦྱོང་བཞིན་འདུག །ཁྱོད་ཀྱིས་རྒྱལ་ཁབ་བརྒྱ་ཕྲག་གི་
བྱིས་པ་ཟེར་བ་ཅི་འདྲའི་བགྲང་གིས་མི་ལང་བའི་གྲངས་ཀ་ཞིག་ཡིན་པ་ཀུན་རྟོག་
བྱེད་ཐུབ་བམ། ཁོ་ཚོའི་འགུལ་སྐྱོད་ནི་ཅི་འདྲའི་གཞི་རྒྱ་ཆེ་ཞིང་བརྗིད་ཉམས་ལྡན་པ་
ཞིག་རེད་ལ། ཁྱོད་ཀྱང་ཏག་ཏག་དེའི་ཁྲོད་ཀྱི་གྲུབ་ཆ་ཞིག་རེད། གལ་ཏེ་འགུལ་སྐྱོད་
ཆེན་པོ་འདི་མཚམས་འཇོག་ཙམ་བྱས་ཚེ། འཇིག་རྟེན་ཡང་ཕྱིར་ལྡོག་གིས་ཀླ་ཀློ་དང་
དམུ་རྒོད་ཀྱི་ཕྱོགས་སུ་འགྲོ་ངེས་རེད། འདང་ཞིག་རྒྱོབས་དང་། ཏག་ཏག་འགུལ་སྐྱོད་
ཆེན་པོ་འདིས་འཛམ་གླིང་མདུན་ནས་མདུན་དུ་སྐུལ་གྱིན་ཡོད་དེ། མིའི་རིགས་ལ་
ཡིད་ཆེས་དང་འོད་སྣང་བསྐྱལ་ཡོང་བ་རེད། ངར་ཤུགས་སྒྲིམས་ཤིག །ཨེན་རི་ཁོ། ཁྱོད་
ནི་རྔམ་སྟུག་པའི་དམག་དཔུང་འདིའི་ཁྲོད་ཀྱི་དམག་མི་ཞིག་ཡིན། ཁྱོད་ཀྱི་བསླབ་
དེབ་ནི་ཁྱོད་ཀྱི་མཚོན་ཆ་ཡིན། ཁྱོད་ཀྱི་འཛིན་གྲྭ་ནི་དམག་དཔུང་འདིའི་རུ་ལག་ཅིག་
ཡིན། ཁྱོད་ཀྱི་གཡུལ་ས་ནི་འཛམ་གླིང་ཧྲིལ་པོ་ཡིན། མིའི་རིགས་ཀྱི་དཔལ་ཡོན་གྱིས་
ཅིས་ཀྱང་རྒྱལ་ཁ་ལེན་ངེས་ཡིན། ང་ཡི་ཨེན་རི་ཁོ། གཉོད་ཆུང་ནུས་མེད་ཀྱི་དམག་མི་
ཞིག་བྱ་མི་རུང་ཨང་། །
— ཁྱོད་ཀྱི་ཡབ་ཆེན་གྱིས།

པ་དྷོ་ཝ་ཡི་རྒྱལ་གཅེས་གཞོན་ནུ། (ཟླ་རེའི་གཏམ་རྒྱུད)
ཚེས་ཉེར་དགུ་ཉིན། རེས་གཟའ་སྤེན་པ།

མིན། ང་ནི “གཉོད་ཆུང་གི་དམག་མི” ཞིག་མིན། ཡིན་ནའང་། གལ་ཏེ་དགེ་27
རྒན་གྱིས་ང་ཚོར་ཉིན་རེ་བཞིན་ད་ནངས་སྔ་སེ་བཤད་པའི་གཏམ་རྒྱུད་དེ་རིགས་
བཤད་པ་ཡིན་ན། ང་རང་དེ་བས་ཀྱང་ཕལ་ཆེར་བློ་མོས་ཡིད་མཐུན་གྱིས་སློབ་གྲྭར་འགྲོ་
སྲིད། དགེ་རྒན་གྱིས་ང་ཚོར་བཤད་རྒྱུར། རྗེས་ཕྱོགས་སུ་ཁོས་ང་ཚོར་ཟླ་རེ་བཞིན་
གཞོན་ནུ་ལོ་ཆུང་གི་དཔའ་བོའི་བྱས་རྗེས་སྐོར་གྱི་གཏམ་རྒྱུད་ངོ་མ་རེ་བཤད་དེ།
ཚོས་ད་དུང་དེ་དག་ཡི་གེར་བྲི་དགོས་ཟེར། དེ་རིང་སྔ་དྲོ་ང་ཚོར་བཤད་པའི་གཏམ་
རྒྱུད་ཀྱི་ཁ་ཡིག་ནི 《པ་དྷོ་ཝ་ཡི་རྒྱལ་གཅེས་གཞོན་ནུ》 ཞེས་པ་དེ་རེད། གཏམ་རྒྱུད་
ཀྱི་བྱུང་རིམ་ནི་འདི་ལྟ་སྟེ།
ཧྥ་རན་སེའི་གྲུ་གཟིངས་ཆེན་པོ་ཞིག་སི་ཕེན་གྱི་བྷར་སེ་ལོ་ན་ནས་ལམ་ལ་ཆས་ཏེ་
ཇེ་ནོ་ཝ་ལ་བསྐྱོད། གྲུ་གཟིངས་ཀྱི་སྟེང་དུ་ཧྥ་རན་སེའི་མི་དང་དབྱི་ཐ་ལིའི་མི། སི་ཕེན་
གྱི་མི་དང་སུའེ་ཙེར་གྱི་མི་སོགས་ཡོད། དེའི་ཁྲོད་དུ་ལོ་ན་བཅུ་གཅིག་ལ་སོན་ཞིང་ལུས་
ལ་ལྭ་བ་རྙིང་ཧྲུལ་གྱོན་པའི་གཞོན་ནུ་ཞིག་ཡོད། ཁོ་ནི་མི་སུ་དང་གང་ལའང་མི་
འགྲོགས་པར་གཅན་གཟན་ཞིག་དང་འདྲ་བར་མི་ཚོགས་དང་རྒྱང་དུ་བཀྱེད་ནས་སྡོད།
ཁོས་དེ་ལྟར་མི་རྣམས་ལ་འཁོན་སེམས་ཀྱི་ལྟ་སྟངས་འཛིན་པར་ཡང་རྒྱུ་མཚན་ཡོད་
འདུག །ལོ་གཉིས་ཀྱི་སྔོན་དུ། པ་དྷོ་ཝའི་གྲོང་གསེབ་ཏུ་ཞིང་འདེབས་པའི་ཡབ་ཡུམ་
གཉིས་ཀྱིས་ཁོ་རང་སྒྱུ་རྩལ་འཚོང་བའི་ཚོགས་པ་ཞིག་ལ་བཙོངས་པ་རེད། ཚོགས་གཙོ་
དེས་བཙན་ཚུགས་ཀྱིས་ཁོ་ལ་རྩལ་སྣ་སྦྱོང་དུ་བཅུག་ཅིང་། འགྲིག་མ་འགྲིག་ཙམ་ལ་
ཁོར་རྡེག་རྡུང་ཅི་རིགས་བྱེད་ཅིང་ཐ་ན་ཟས་མ་བྱིན་པར་ཕོ་བའང་ལྟོགས་སུ་བཅུག །དེ་
རྗེས་ཁོ་ཁྲིད་ནས་ཧྥ་རན་སེ་དང་སི་ཕེན་ལ་སོང་སྟེ་རྩལ་སྣ་བསྟན་ནས་སྒོར་མོ་བཙལ་
དུས་ཀྱང་སྔར་བཞིན་ཁོ་ལ་རྡེག་རྡུང་དང་སྡིགས་མོ་བྱེད་པའི་ཁར། ནམ་ཡང་ཁོ་ལ་ཕོ་བ་
འགྲངས་པའི་ཟས་ཟ་རུ་མི་འཇུག །བྷར་སེ་ལོ་ནར་སླེབས་པ་ནས་བཟུང་ཁོའི་གནས་
བབ་སྔར་བས་ཀྱང་ཡ་ང་བར་གྱུར། འདི་འདྲའི་མནར་གཅོད་དང་བཀྲེས་ལྟོགས་བཟོད་
ཐབས་མ་བྱུང་བས། ཁོ་གཞི་ནས་ཚོགས་གཙོའི་ལག་འོག་ནས་བྲོས་བྱོལ་བྱས་ཏེ། དབྱི་ཐ་
ལིའི་གཞུང་ཚབ་དོན་གཅོད་ཁང་དུ་སྲུང་སྐྱོབ་གནང་བའི་ཞུ་བ་ཕུལ། གཞུང་ཚབ་པས་
ཁོ་ལ་སྙིང་རྗེ་སྐྱེས་ཏེ།ཁོ་རང་གྲུ་གཟིངས་འདིའི་ཐོག་ལ་བཀོད་སྒྲིག་བྱས་པར་མ་ཟད། ད་
དུང་ཇེ་ནོ་ཝའི་ཉེན་རྟོག་དཔོན་པོར་སྤྲོད་རྒྱུའི་འཕྲིན་ཡིག་ཅིག་བྲིས་ཏེ། ཁྱེད་ཉེན་རྟོག་
ཅུ་ཡིས་བྱིས་པ་འདི་བསྐྱལ་ནས་ཁོ་རང་ཕྱུགས་ཟོག་བཞིན་འཚོང་མཁན་གྱི་ཡབ་ཡུམ་
གཉིས་ལ་སྤྲོད་པའི་རེ་བ་ཞུས། བྱིས་པ་འདིའི་ངོ་གདོང་སྐམ་ཞིང་ཉམ་ཐག་པ་དང་།
གྱོན་གོས་རྙིང་ཞིང་ཧྲལ་ཧྲུལ་རེད་ཀྱང་སྡོད་ས་རིམ་པ་གཉིས་པའི་གྲུ་ཁང་ནང་དུ་ཡིན་
འདུག །གྲུ་ཐོག་གི་མི་ཚང་མར་མཚར་སྣང་སྐྱེས་ཤིང་ཚང་མས་ཁོ་ལ་ཅེར་ནས་ལྟ། མི་
འགའ་རེས་ཁོ་ལ་ཁ་བརྡ་བྱེད་པའི་བསམ་པ་བཅངས་ཀྱང་། འོན་ཀྱང་ཁོས་ནི་མི་ཡོངས་
ལ་ཞེན་ལོག་དང་མཐོང་ཆུང་བྱེད་པ་དང་འདྲ་བར་གཏན་ནས་ལན་མི་འདེབས། དུས་
ཡུན་རིང་པོར་མནར་གཅོད་དང་བཀྲེས་ལྟོགས་མྱངས་པ་དེས་ཁོའི་གཤིས་ཀ་འགྱུར་དུ་
བཅུག་པ་རེད། གྲུ་ཐོག་གི་འགྲུལ་པ་གསུམ་གྱིས་ཡང་ནས་བསྐྱར་དུ་དྲི་བ་བཏོན་མཐར།
གཞི་ནས་ཁོའི་ཁ་གྲགས་བྱུང་། ཁོས་ཝེ་ཉི་ཐུའི་ཡུལ་སྐད་ལ་ཧྥ་རན་སེ་དང་སི་ཕེན་སྐད་
ཀྱི་གྲོང་སྐད་བསྲེས་ཏེ་རང་ཉིད་ཀྱི་ལོ་རྒྱུས་རགས་ཙམ་བཤད་བྱུང་། འགྲུལ་པ་གསུམ་པོ་
དབྱི་ཐ་ལིའི་མི་མིན་ནའང་ཁོའི་བཤད་པའི་སྐད་ཆའི་དོན་གོ་ཡིན་འདུག །ཁོ་ཚོས་ཤ་
ཚའི་དབང་གིས་སམ་ཆང་གིས་ངར་འཕེལ་བའི་རྐྱེན་གང་ཡིན་མི་ཤེས་ཀྱང་། ཁོ་ལ་
སྒོར་མོ་འགའ་རེ་བྱིན་ཞིང་མུ་མཐུད་དུ་དགོད་གཏམ་བཤད་དེ་ཁོས་གནས་ཚུལ་ཅི་
བཤད་ལ་ཉན་འདོད་སྐྱེས། སྐབས་དེར་བུད་མེད་འགའ་སླེབས་བྱུང་བས། ཁོ་ཚོ་གསུམ་
གས་རང་ཉིད་ཀྱི་ཆེ་བ་ངོམ་ཕྱིར་ཡང་བསྐྱར་བྱིས་པ་དེ་ལ་སྒོར་མོ་འགའ་བྱིན་པར་མ་
ཟད། ད་དུང་སྒོར་མོ་དེ་དག་ཆེད་དམིགས་ཀྱིས་སིང་སྒྲ་དང་བཅས་ཅོག་ཙེའི་ཐོག་ཏུ་
འཕངས་ཤིང་། སྐད་གདངས་མཐོན་པོས་ཁོ་ལ། “འདི་དག་ཀྱང་ཁྱེར་ཅིག” ཟེར། བྱིས་
པས་ཕྱོགས་གཅིག་ནས་མགོ་བོ་བསྒུར་ནས་བཀའ་དྲིན་ཆེ་ཞུས་པ་དང་། ཕྱོགས་གཅིག་
ནས་སྒོར་མོ་དེ་དག་ཨམ་ཕྲག་ཏུ་བཅུག་ཅིང་། ངོ་གདོང་ལས་ཐོག་དང་པོར་བཀའ་དྲིན་
ཆེ་ཞུ་བའི་འཛུམ་ཆུང་ཞིག་མངོན་བྱུང་། ཁོ་རང་ཕྱིར་རང་ཉིད་ཀྱི་གྲུ་ཁང་དུ་ཕྱིན་ཞིང་
ཡོལ་བ་འཐེན་རྗེས། ཁུ་སིམ་མེར་གན་རྐྱལ་དུ་ཉལ་ནས་རང་ཉིད་ཀྱི་མ་འོངས་པའི་དོན་
དག་ལ་བསམ་བློ་གཏོང་བར་བྱེད། ཁོའི་སེམས་ལ། སྒོར་མོ་འདི་དག་གིས་གྲུ་ཐོག་ནས་ཟ་
མ་ཞིམ་པོ་སྐོར་ཞིག་ཉོས་ཆོག་སྟེ། རྒྱུ་མཚན་ནི་ལོ་གཉིས་ཀྱི་རིང་ལ་ཁོས་ཕོ་བ་འགྲངས་
པའི་ཟ་མ་ཞིག་ཐུན་གཅིག་ལའང་བཟའ་མ་མྱོང་བ་ཡིན། ཇེ་ནོ་ཝར་སླེབས་རྗེས། སྟོད་
གོས་ཤིག་ཉོས་ཏེ་རྒྱབ་ཏུ་གྱོན་པའི་ལུས་མི་ཁེབས་པའི་ལྭ་བ་རྙིང་ཧྲུལ་འདི་དག་བརྗེས་
ཆོག་པ་རེད། འཕྲོ་ན་ཡོད་པའི་སྒོར་མོ་དག་ཡུལ་དུ་ཁྱེར་ནས་ཡབ་ཡུམ་གཉིས་ལ་བྱིན་
ཚེ། ཁོང་གཉིས་ཀས་ཀྱང་རང་ཉིད་ལ་རྣམ་འགྱུར་ཅུང་ལེགས་པ་སྟོན་ངེས་རེད་སྙམ།
སྒོར་མོ་འདི་དག་ཁོ་ལ་མཚོན་ན་བཀོལ་རིན་ཡོད་པའི་མ་རྩ་ཆུང་ཆུང་ཞིག་རེད། ཏག་
ཏག་ཁོ་རང་མལ་ཁྲིའི་སྒང་དུ་དགའ་སྤྲོའི་ངང་དོན་དག་དེ་དག་ལ་བསམ་བློ་གཏོང་
བཞིན་པའི་སྐབས་སུ། ད་སྔོན་གྱི་མི་དེ་གསུམ་པོས་ད་དུང་ཡང་རིམ་པ་གཉིས་པའི་གྲུ་
ཁང་གི་གསོལ་ཁང་དུ་ཅོག་ཙེ་བསྐོར་ནས་ཁ་བརྡ་བྱེད་ཀྱིན་འདུག ཁོ་ཚོས་ཕྱོགས་
གཅིག་ནས་ཆང་འཐུང་བ་དང་། ཕྱོགས་གཅིག་ནས་ཡུལ་སྐོར་དུ་འགྲོ་མྱོང་བའི་ས་ཁུལ་
དག་ལ་དཔྱད་གླེང་བྱེད་བཞིན་འདུག །འཕྲོར་མཐུད་ནས་གླེང་གཞི་དབྱི་ཐ་ལིའི་ཕྱོགས་
སུ་བསྐོར་བྱུང་། མི་གཅིག་གིས་དབྱི་ཐ་ལི་ཡི་མགྲོན་ཁང་མི་བཟང་བར་ལེ་བདའ་བྱེད་
ཅིང་། གཞན་གཅིག་གིས་དབྱི་ཐ་ལི་ཡི་མེ་འཁོར་ཧ་ཅང་མི་ལེགས་ཟེར། མཇུག་མཐར།
མི་གསུམ་ག་སྔར་བས་ཀྱང་ཉམས་འུར་ལངས་ཏེ་དབྱི་ཐ་ལིར་ངན་བརྗོད་བྱས་ནས་
བཟང་ཆ་ཅི་ཡང་མེད་པར་བྱས་སོང་། ཁོ་ཚོའི་ཁྲོད་ཀྱི་མི་གཅིག་གིས་ད་དུང་། འདི་
ནས་དབྱི་ཐ་ལིར་ཡུལ་སྐོར་དུ་འགྲོ་བ་ལས་བྱང་སྣེ་གླིང་དུ་སོང་བས་དགའ། ཐ་ན་ཁོ་
རང་ལཱ་པའོ་ཉི་ཡར་ཡུལ་སྐོར་དུ་སོང་ཡང་རུང་ཟེར། མི་གཞན་ཞིག་གིས་དབྱི་ཐ་ལི་ན་
ཇག་རྐུན་ལས་ཅི་ཡང་མི་འདུག་ཟེར། མི་གསུམ་པ་དེས་དབྱི་ཐ་ལི་ཡི་དཔོན་རིགས་
དག་ནི་ཡིག་རྨོངས་པ་ཡིན་ཞིང་། ཚང་མ་མགོ་སྐོར་མཁན་དང་ཆོམ་པོའི་རིགས་རེད་
ཟེར། “བླུན་རྨོངས་ཀྱི་མི་རིགས་རེད།” མི་སྔོན་མ་དེས་དེ་ལྟར་བཤད། “ཐ་ཤལ་གྱི་མི་
རིགས་རེད།” མི་གཉིས་པ་དེས་ཁ་གསབ་ཀྱི་ཚུལ་དུ་བཤད། “རྐུན་་་”མི་གསུམ་
པ་དེས་རྐུན་མའི་མི་རིགས་རེད་ཟེར་རྩིས་ཡོད་ཀྱང་། སྐད་ཆ་ངག་ནས་མ་ཐོན་གོང་
སྒོར་མོ་ཆར་བ་བབས་པ་བཞིན་དུ་ཁོ་ཚོའི་མགོ་ཐོག་དང་ཕྲག་སྟེང་དུ་འཐོར་ཞིང་།
སིང་དིར་རེའི་སྒྲ་དེ་ཅོག་ཙེ་དང་ཐང་གཅལ་ཀུན་ཏུ་ཁྱབ་སོང་། མི་གསུམ་ག་ཁོང་ཁྲོ་མེ་
ལྟར་འབར་ཏེ་མགོ་བོ་ཤུགས་ཀྱིས་ཡར་དགྱེ་བའི་སྐབས་སུ། ཡང་བསྐྱར་སྒོར་མོ་མང་པོ་
ཁོ་ཚོའི་ངོ་གདོང་དུ་བབས་བྱུང་། “ཁྱོད་ཚོའི་སྒོར་མོ་ཕྱིར་ཁྱེར་ཅིག” གཞོན་ནུ་དེས་
ཡོལ་བའི་རྒྱབ་ནས་མགོ་བོ་ཕྱིར་བསྲིངས་ཏེ། “ངས་ངའི་རྒྱལ་ཁབ་ལ་བརྙས་སྨོད་བྱེད་
མཁན་གྱི་དངོས་པོ་དང་ལེན་བྱ་མི་སྲིད” ཅེས་བཤད། །

ཟླ་བཅུ་གཅིག་པ།
དུ་ཁུང་བསལ་བའི་བྱིས་པ།
ཚེས་གཅིག་ཉིན། རེས་གཟའ་མིག་དམར།

ཁ་སང་ཕྱི་དྲོར། ང་རང་ཐག་ཉེ་ན་ཡོད་པའི་སྐྱེས་མའི་སློབ་གྲྭའི་ནང་དུ་ཕྱིན་ཏེ།
《པ་དྷོ་ཝའི་གཞོན་ནུའི་གཏམ་རྒྱུད》 གཅེན་མོ་སེལ་ཝི་ཡའི་དགེ་རྒན་ལ་ཕུལ་བ་
ཡིན། རྒྱུ་མཚན་ནི་ཁོ་མོས་གཏམ་རྒྱུད་དེ་ལ་ལན་གཅིག་བལྟ་བར་འདོད་པས་རེད།
སློབ་གྲྭ་འདིར་ཕལ་ཆེར་སྐྱེས་མའི་སློབ་མ་བདུན་བརྒྱ་ལྷག་ཡོད་ངེས། ང་འགྲོ་བའི་
སྐབས་སུ་ཏག་ཏག་སློབ་གྲྭར་གུང་གསེང་བཏང་སྟེ་སྒོར་ཡོང་བའི་སྐབས་རེད། དེའི་རྒྱུ་
མཚན་ཡང་སང་གནངས་ནི “གཤིན་མཆོད” དུས་ཆེན་དང “ལྷ་མཆོད་དུས་
ཆེན” ཡིན་པས་བསྟུད་མར་ཉིན་གཉིས་ལ་གུང་གསེང་བཏང་སྟེ་ཚང་མ་དགའ་བ་
འབུམ་གྱིས་མྱོས་འདུག །ཏག་ཏག་སྐབས་དེར་དོན་དག་ཅིག་བྱུང་སོང་། ངས་སློབ་གྲྭའི་
ཁ་གཏད་ཀྱི་སྲང་ལམ་དུ་དུ་ཁུང་བསལ་བའི་བྱིས་པ་ཞིག་གིས་བྲང་ཁ་གྱང་ངོས་སུ་
གླན་ནས་ངུ་བཞིན་པ་མཐོང་བྱུང་། ཁོའི་གདོང་ཡོངས་ཐལ་རྡུལ་གྱིས་ཁེངས་འདུག་པ་
དང་། ལག་པ་ཡ་གཅིག་གིས་འཁུར་ཁུག་དང་འབྲད་ལྕགས་བསྣམས་ཤིང་། ལག་པ་ཡ་
གཅིག་གྱང་ལ་ཁེན་ཏེ་དབུགས་
ཀྱི་རྒྱུན་ཐག་སྦྲེལ་ཏེ་ངུ་བཞིན་
འདུག །ལོ་རིམ་གཉིས་པའི་སློབ་
མ་སྐྱེས་མ་གཉིས་གསུམ་ཙམ་
ཕར་སོང་ནས་ཁོ་ལ། “དོན་དག་
ཅི་ཞིག་བྱུང་སོང་བ་རེད། དེ་ལྟར་
ངུ་དོན་ཅི་ཡིན” ཞེས་འདྲི་བར་
བྱེད། བྱིས་པ་དེས་ལན་མི་གདབ་
པར་ངུ་རྐྱང་བྱེད། “ཤོག །ཁྱོད་
ཀྱིས་མྱུར་དུ་ང་ཚོར་ཤོད་དང་།
དོན་ངོ་མར་ཅི་ཞིག་བྱས་པ་རེད།
ཁྱོད་ངུ་དོན་ཅི་ཡིན།” སློབ་མ་
སྐྱེས་མ་ཚོས་ཡང་བསྐྱར་ཁོ་ལ་
དྲིས། དེ་བས་ཁོས་མགོ་བོ་ཡར་བཏེགས་བྱུང་། ཁོ་ད་དུང་བྱིས་པ་ཆུང་ཆུང་ཞིག་ཡིན་
འདུག །བུས་པ་ལྟ་བུའི་ངོ་གདོང་ཞིག་མཐོང་ཡོང་། ཁོ་ངུ་བཞིན་དུ་ཁོ་མོ་ཚོར་བཤད་
རྒྱུར། ཁོས་ཁྱིམ་ཚང་མང་པོ་ཞིག་གི་དུ་ཁུང་བསལ་ཏེ་ཁྱོན་བསྡོམས་སྒོར་མོ་སུམ་ཅུ་
ལྷག་བཙལ་ཡོད་མོད། འོན་ཀྱང་དུས་ནམ་ཞིག་ཡིན་པའང་མི་ཤེས་པར་སྒོར་མོ་དག་
སྟོད་གོས་ཀྱི་ཁུག་མའི་བུ་ག་ནས་ལྷུང་སྟེ་བོར་ཟིན་འདུག །ཁོས་བཤད་ཞོར་དུ་ཁུག་
མའི་ཞབས་ཀྱི་བུ་ག་ཁོ་མོ་ཚོར་བསྟན། སྒོར་མོ་མེད་ཚེ་ཁོ་ཕྱིར་སྦྱིན་བདག་གི་གན་དུ་
འགྲོ་མི་ཕོད། “སྦྱིན་བདག་གིས་ང་ལ་གཅར་རྡུང་བྱེད་ངེས་ཡིན།” ཁོ་ངུ་བཞིན་དུ་དེ་
ལྟར་བཤད་ཅིང་། སླར་ཡང་རེ་ཆད་ངང་གྱང་ལ་གླན་ནས་སྡོད། སློབ་མ་སྐྱེས་མ་ཚོས་ཁོ་
ལ་ལྟ་བཞིན་གདུང་སེམས་བཅངས་པར་བྱེད། སྐབས་དེར་ཡང་སློབ་མ་སྐྱེས་མ་མང་པོ་
ཞིག་གིས་དཔེ་ཁུག་བཙིར་ནས་ཚུར་སླེབས་བྱུང་། ཁོ་མོ་ཚོའི་ལ་ལ་ནི་དབུལ་ཕོངས་
ཁྱིམ་ཚང་གི་བྱིས་པ་ཡིན་ཞིང་། ལ་ལ་ནི་སྒོར་མོ་མང་པོ་ཡོད་པའི་ཁྱིམ་ཚང་གི་གཅེས་
ཕྲུག་མ་རེད། ཁོ་མོ་ཚོས་དོན་དག་དེ་ཤེས་པའི་རྗེས་སུ། ཞྭ་མོའི་སྟེང་ལ་བྱ་སྒྲོ་སྔོན་པོ་
བཙུགས་པའི་ལོ་ན་ཅུང་ཆེ་བའི་བུ་མོ་ཞིག་གིས་ཁུག་མའི་ནང་ནས་སྒོར་གཉིས་བླངས་
ཏེ། “ང་ལ་སྒོར་གཉིས་མ་གཏོགས་མི་འདུག །བསྡུ་རུབ་ཅིག་གྱིས་དང” ཟེར། ཞོར་དུ་
ཡོད་ལྭ་བ་དམར་པོ་གྱོན་པའི་བུ་མོ་དེས། “ང་ཚོས་སྒོར་མོ་སུམ་ཅུ་ཅིས་ཀྱང་ཚགས་སུ་
འཇུག་ཐུབ་ངེས་རེད” ཟེར། ཁོ་མོ་ཚོས་སླར་ཡང་སློབ་གྲོགས་གཞན་དག་བོས་ཏེ། “ཨ་
མ་ལི་ཡ།ལོའུ་ཡི་ཅ། ཨན་ནི་ན། སྒོར་མོ་གཅིག་ཨེ་ཡོད། ཁྱེད་ཀྱིས་ཁྱེར་ཤོག་དང” ཟེར།
བུ་མོ་མང་པོས་སྒོར་མོ་ཁྱེར་ནས་སླེབས་བྱུང་། སྒོར་མོ་དེ་དག་ནི་ཁོ་མོ་ཚོས་མེ་ཏོག་དང་
ཟིན་བྲིས་དེབ་སོགས་ཉོ་སྤྱད་ལ་གྲ་སྒྲིག་བྱས་པ་ཡིན་ནའང་། ཁོ་མོ་ཚོས་ཚང་མ་ཕུལ་
སོང་། བུ་མོ་ཆེས་ཆུང་བ་དེས་ཀྱང་རང་ཉིད་ཀྱི་དུང་ཙེ་དེ་བླངས་ནས་ཕུལ་སོང་། བྱ་སྒྲོ་
སྔོན་པོ་བཙུགས་པའི་བུ་མོ་དེས་སྒོར་མོ་དག་གཅིག་ཏུ་བསྡུས་ནས། སྐད་མཐོན་པོས་
“བརྒྱད། བཅུ་ཐམ་པ། བཅོ་ལྔ” ཞེས་བརྩི་བར་བྱེད། སྐབས་དེར། ལོ་ན་དེ་ལས་ཆེ་
ཞིང་བལྟས་ཚོད་ཀྱིས་དགེ་རྒན་ཞིག་ལོས་ཡིན་སྙམ་པའི་བུ་མོ་ཞིག་ཚུར་སླེབས་བྱུང་།
ཁོ་མོས་ལི་ར(དབྱི་ཐ་ལིའི་ཤོག་སྒོར)ཕྱེད་ཙམ་བཏོན་བྱུང་བས་ཚང་མ་ཧ་ཅང་དགའ་
ཏེ་ཁོ་མོའི་ཕྱོགས་ལ་དགའ་འབོད་བྱས་བྱུང༌། ད་ནི་སྒོར་མོ་ལྔ་ཆད་འདུག ། “ལོ་རིམ་
བཞི་པའི་བུ་མོ་ཚོ་སླེབས་བྱུང་། ཁོ་མོ་ཚོར་སྒོར་མོ་ཡོད་ངེས་རེད།” བུ་མོ་ཞིག་གིས་དེ་
ལྟར་བཤད་བྱུང་། ལོ་རིམ་བཞི་པའི་སློབ་མ་ཚོ་སླེབས་འཕྲལ། མ་འདང་བའི་སྒོར་མོ་
དག་ཟིང་ཟིང་ལོང་ལོང་ངང་དེ་མ་ཐག་ཏུ་བསྡུས་བྱུང་། སྐབས་དེར་ད་དུང་ཡང་སློབ་མ་
མང་པོ་འདི་ཕྱོགས་སུ་བརྒྱུགས་ནས་འོང་གིན་འདུག །དུ་ཁུང་བསལ་བའི་བྱིས་པ་ཉམ་
ང་བ་དེ་ནི་ཁ་དོག་སྣ་ཚོགས་པའི་གྱོན་གོས་དང་། རླུང་བུས་སྒུལ་བའི་ཞྭ་མོའི་སྟེང་གི་
བྱ་སྒྲོའམ་དར་ཟབ་དང་། ཤམ་ཤམ་གཡོ་བའི་སྐྲ་ལོའི་ཚོགས་ཀྱིས་ཡོངས་སུ་བསྐོར་
བར་བལྟས་པ་ན། དངོས་གནས་མིག་དབང་རབ་ཏུ་འཕྲོག་པ་ཞིག་རེད། སྒོར་མོ་སུམ་
ཅུ་དེ་བསྡུས་ནས་ཚགས་པར་གྱུར་མོད། འོན་ཀྱང་ད་དུང་ཡང་སྒོར་མོ་མུ་མཐུད་དུ་
མདུན་དུ་འཕངས་ཡོང་གིན་འདུག །སྒོར་མོ་མེད་པའི་བུ་མོ་ཆུང་ཆུང་དག་གིས་ཀྱང་
མི་ཚོགས་ཁྲོད་འཚང་ཡོང་སྟེ། ཁོ་ལ་མེ་ཏོག་ཆུན་པོ་འབུལ་གྱིན་འདུག །གློ་བུར་དུ་
ལས་གཉེར་པས་འུར་བརྒྱབ་སྟེ། “སློབ་གཙོ་སླེབས་བྱུང” ཟེར་བས། བུ་མོ་རྣམས་བྱེའུ་
ཁྱུ་འུར་རྡོས་དཀྲོགས་པ་ལྟར་སྐད་ཅིག་ཉིད་ལ་ཕྱོགས་བཞིར་འཐོར་བར་གྱུར། དུ་ཁུང་
བསལ་བའི་བྱིས་པ་གཅིག་པུ་ལམ་དཀྱིལ་དུ་ལུས་འདུག་ཅིང་། དགའ་སྤྲོ་ཆེན་པོས་
མིག་ཆུ་ཕྱིས་ཟིན་འདུག་ཅིང་། སྤར་མོ་གཉིས་ཀའི་ནང་དུ་སྒོར་མོ་གང་རེ་སྤུངས་
འདུག །ཁོའི་ལྭ་བའི་སྒྲོག་ཁུང་གི་བུ་གའི་ནང་དང་། ཁུག་མའི་ནང་། ཞྭ་མོའི་སྟེང་
ཀུན་ཏུ་མེ་ཏོག་བཙུགས་ཏེ་ཁེངས་འདུག་ཅིང་། ད་དུང་མེ་ཏོག་མང་པོ་ཞིག་ཁོའི་རྡོག་
འགྲམ་ཀུན་ཏུ་ལྷུང་སྟེ་ཐོར་འདུག །

གཤིན་མཆོད་དུས་ཆེན།
ཚེས་གཉིས་ཉིན། རེས་གཟའ་ལྷག་པ།

དེ་རིང་ནི་གཤིན་པོའི་རྣམ་ཤེས་ལ་རྗེས་དྲན་བྱེད་པའི་ཉིན་མོ་རེད། ཨེན་རི་ཁོ།
ཁྱོད་ཀྱིས་ཤེས་སམ། ཁྱོད་ཚོ་ལྟ་བུའི་བྱིས་པ་དག་གིས་དེ་རིང་གི་དུས་འདིར་ཤི་ཟིན་པའི་
མི་རྣམས་ལ་རྗེས་དྲན་ཞུ་འོས་པ་ཤེས་སམ། ཁྱོད་ཚོས་ཁྱོད་ཚོ་བྱིས་པ་འདི་དག་གི་ཆེད་དུ་
ཤི་བའི་མི་རྣམས་ལ་རྗེས་དྲན་ཞུ་དགོས། ཁྱོད་ཀྱིས་མི་ག་འདྲ་མང་པོ་ཞིག་སྔོན་ནས་ཤི་ཟིན་
པ་དང་། ད་དུང་མི་ག་འདྲ་མང་པོ་ཞིག་རྒྱུན་ཆད་མེད་པར་འཆི་བཞིན་ཡོད་པ་ཤེས་སམ།
ཡབ་ཆེན་ག་འདྲ་མང་པོ་ཞིག་ངལ་ལས་ཀྱི་རྐྱེན་པས་ཤི་བར་གྱུར་པ་དང་། མ་ཡུམ་ག་
འདྲ་མང་པོ་ཞིག་གིས་རང་ཉིད་ཀྱི་བྱིས་པ་གསོ་སྐྱོང་བྱེད་པའི་ཆེད་དུ། ལུས་ཤུགས་
རྫོགས་པར་བྱས་ཏེ་དུས་ལ་མ་སླེབས་པར་དུར་ཁུང་དུ་ཉལ་བར་ཁྱོད་ཚོས་བསམ་བློ་
གཏན་ནས་བཏང་མྱོང་མེད། ཁྱོད་ཀྱིས་ཤེས་སམ། སྐྱེས་པ་ག་འདྲ་མང་པོ་ཞིག་གིས་རང་
ཉིད་ཀྱི་བུ་ཕྲུག་གིས་དབུལ་ཕོངས་ཁྲོད་རོ་ཤད་རྒྱག་པ་སེམས་ཀྱིས་མ་བཟོད་པར། རེ་
ཐག་ཆད་དེ་རང་སྲོག་བཅད་པ་དང་། སྐྱེས་མ་ག་འདྲ་མང་པོ་ཞིག་གིས་རང་ཉིད་ཀྱི་བུ་
ཕྲུག་ལག་ནས་ཤོར་རྐྱེན། སྨྱོས་ནས་ཆུ་ལ་ལྕེབས་པ་དང་སྡུག་ནད་ཀྱིས་འཆི་ལམ་
བསྙེགས་པ་ཤེས་སམ། ཨེན་རི་ཁོ། དེ་རིང་ཁྱོད་ཀྱིས་རྣམ་ཤེས་དེ་དག་ཡོངས་རྫོགས་ལ་
མྱ་ངན་ཞུ་དགོས། དགེ་རྒན་ག་འདྲ་མང་པོ་ཞིག་གིས་སློབ་མ་ལ་བརྩེ་སེམས་ཕུལ་ཏེ།
ངལ་ལས་ཚད་ལས་བརྒལ་ཏེ་ལོ་ན་གཞོན་པའི་དུས་ནས་མི་ཡུལ་དང་བྲལ་བ་སོམས་
དང་། ལྷ་རྗེ་ག་འདྲ་མང་པོ་ཞིག་བྱིས་པ་རྣམས་ཀྱི་རིམས་ནད་གསོ་བཅོས་བྱ་ཆེད་ནད་
དུག་འགོས་ཏེ་རྐྱེན་ལམ་དུ་གྱུར་པར་སོམས་དང་། མཚོ་འཇིགས་དང་མེ་སྐྱོན། ལྟོགས་
སྐོམ་དང་ཆེས་དཀའ་ངལ་གྱི་སྐབས་སུ། ཆེས་མཇུག་མཐའི་སྒོང་ཕྱེ་ཁམ་གང་དང་།
ཆེས་མཇུག་མཐའི་སྲོག་སྐྱོབ་འགྱིག་འཁོར་གཅིག་པུ། མེ་མཚོ་ལས་ཐར་བྱེད་ཀྱི་ཆེས་
མཇུག་མཐའི་ཐག་པ་ཡུག་གཅིག་བྱིས་པ་དག་ལ་སྟེར་བའི་མི་དེ་དག་སོམས་དང་། ཁོ་
ཚོས་ཅི་ཡང་མི་ཤེས་པའི་བྱིས་པ་ཞིག་གི་ཚེ་སྲོག་སྐྱོབ་པའི་ཆེད་དུ་འཆི་བ་གདོང་གིས་
བསུ་ཕོད་པ་རེད་ཨང་། ཨེན་རི་ཁོ། དེ་ལྟར་ཤི་བར་གྱུར་པའི་མི་ནི་བགྲང་གིས་ག་ལ་
ལང་། དུར་ཕུང་རེ་རེའི་འོག་ཏུ་དེ་ལྟ་བུའི་རླབས་ཆེན་གྱི་རྣམ་ཤེས་མང་པོ་ཁུ་སིམ་མེར་
གཟིམ་ཡོད་ཅིང་། གལ་ཏེ་ཁོ་ཚོ་བསྐྱར་གསོན་འབྱུང་ནུས་པ་ཡིན་ཚེ། བྱིས་པ་རེ་རེའི་
མིང་ནས་བོས་ཏེ་དགའ་འབོད་བྱེད་ངེས་ཅན་ཡིན། བྱིས་པ་དེ་དག་གི་ཆེད་དུ་ཁོ་ཚོས་
རང་ཉིད་ཀྱི་ཡིད་དུ་འོང་བའི་ལང་ཚོ་དང་། རྒ་བའི་དུས་ཀྱི་བག་ཕེབས་བློས་བཏང་བ་
རེད། ཁོ་ཚོས་རང་ཉིད་ཀྱི་བརྩེ་འདང་དང་བློ་གྲོས་དང་ཚེ་སྲོག་བློས་བཏང་བ་རེད། ཁོ་
ཚོའི་ཁྲོད་དུ་ད་སོ་མར་འཚོ་བའི་ལམ་དུ་ཞུགས་མ་ཐག་པའི་ལོ་ཆུང་ཡོད་ལ། ཁོ་ལག་
རྫོགས་པའི་སྐྱེས་པ་དར་མ་དང་། ལོ་ན་མཐོ་རུ་བསྙེགས་པའི་བགྲེས་སོང་། ལང་ཚོས་
དྲེགས་པའི་གཞོན་ནུའང་ཡོད། ལོ་ཆུང་བྱིས་པའི་ཆེད་དུ་གཅེས་སྲོག་ཕུལ་བའི་མིང་
མེད་དཔའ་བོ་དག་ནི་ཅི་འདྲའི་རླབས་ཆེ་ཞིང་གཟི་བརྗིད་ལྡན་པ་ཤ་སྟག་རེད་ཨང་།
གཅེས་ཕྲུག་ཚོ། ཁྱོད་ཚོ་ནི་ཅི་འདྲའི་ལས་བསོད་བཟང་བ་ལ་ཨང་། དེ་རིང་ཁྱོད་ཚོས་
བཀའ་དྲིན་གྱི་མིག་ཆུ་སེམས་སུ་འཆུ་བཞིན་ཁོ་ཚོར་མྱ་ངན་ཞུ་དགོས། དེ་ལྟར་ན། ཁྱོད་
ཚོས་ཁྱོད་ཚོ་ལ་གཅེས་ཤིང་ཁྱོད་ཚོའི་ཆེད་དུ་ངལ་ལས་བྱེད་པའི་མི་ཡོངས་ལ་སྔར་
བས་ཀྱང་དགའ་ཞེན་བྱ་ངེས་ཡིན། སྙིང་ཉེ་བའི་གཅེས་ཕྲུག །ང་ཡི་བསོད་བཟང་གི་བུ་
ཆུང་། གཤིན་མཆོད་དུས་ཆེན་སྐབས་སུ། ཁྱོད་ལ་ད་དུང་སེམས་ངོར་འཕྱོ་ཙམ་གྱིས་
དྲན་པའི་མིག་ཆུ་ཤོར་འགྲོ་བའི་སྔོན་མི་མེད་དམ། འཇིག་རྟེན་གྱི་མེ་ཏོག་ཡོད་ཚད་
གཅིག་ཏུ་བསྡུས་ནས་ཁོ་ཚོའི་དུར་མདུན་དུ་སྤུངས་ཀྱང་། ང་ཚོའི་མྱ་ངན་གྱི་སེམས་པ་
མཚོན་ག་ལ་ནུས།
- ཁྱོད་ཀྱི་ཡུམ་ཆེན་གྱིས།

ང་ཡི་གྲོགས་པོ་གྷར་རོ་ནེ།
ཚེས་བཞི་ཉིན། རེས་གཟའ་པ་སངས།

ཉིན་གཉིས་ཀྱི་གུང་གསེང་ནི་ཧ་ཅང་ཡུན་ཐུང་ཞིག་ཡིན་ནའང་། ང་ལ་མཚོན་ན་
དུས་ཚོད་རིང་པོ་ཞིག་གྷར་རོ་ནེ་ལ་མ་འཕྲད་པའི་ཚོར་སྣང་བྱུང་སོང་། ང་ཁོ་ལ་ཇི་ལྟར་
ཆ་རྒྱུས་ཇེ་ཡོད་དུ་གྱུར་ན་དེ་ལྟར་དུ་ཁོ་ལ་དགའ་པོ་འདུག་ཅིང་། སློབ་གྲོགས་གཞན་པ་
དག་ཀྱང་གཅིག་མཚུངས་སུ་སྣང་། ཡིན་ནའང་ཉིན་བཞིན་འཛིན་གྲྭའི་ནང་དུ་ཧམ་
ཤེད་བག་མེད་བྱེད་པ་དེ་ཚོ་ཁོ་ན་ནི་དེ་འདྲ་མ་ཡིན་ཏེ། ཁོ་ཚོས་ཁོ་དང་ཁ་བརྡ་མི་བྱེད།
རྒྱུ་མཚན་ནི་གྷར་རོ་ནེ་ཁོ་ཚོར་མི་སྐྲག་པས་རེད། སློབ་གྲོགས་ཆེ་བས་ལག་པ་འཕྱར་ཏེ་
སློབ་གྲོགས་ཆུང་བར་རྡེག་རྩིས་བྱ་དུས། སློབ་གྲོགས་ཆུང་བས་མགོ་བོ་སྐྱོར་
བཞིན། “གྷར་རོ་ནེ” ཞེས་བོས་པ་ཙམ་གྱིས་སློབ་གྲོགས་ཆེ་བས་ཀྱང་མུ་མཐུད་དུ་རྡེག་
མི་ཕོད། གྷར་རོ་ནེའི་ཡབ་ཆེན་ནི་མེ་འཁོར་ཁ་ལོ་བ་ཞིག་ཡིན། ཁོ་ལ་ནད་བྱུང་ནས་ལོ་
གཉིས་འགྱངས་པས། སློབ་གྲྭར་ཞུགས་ཚད་སློབ་གྲོགས་གཞན་ལས་འཕྱི་བར་གྱུར། ཁོ་
ནི་འཛིན་གྲྭའི་ནང་གི་ཆེས་གཟུགས་རིང་སྟོབས་ཆེན་དེ་ཡིན་ཅིང་། ལག་པ་ཡ་གཅིག་
གིས་ཅོག་ཙེ་གནམ་དུ་འདེགས་ནུས། ཁོས་ནམ་རྒྱུན་ཁ་ནང་དུ་ཅི་ཞིག་དམུར་གྱིན་
འདུག །ཁོ་ནི་གྲོགས་ལ་བྱམས་པའི་སྤྱོད་བཟང་ཅན་ཞིག་སྟེ། ཁྱོད་ཀྱིས་ཁོ་ལ་ཞ་སྨྱུག་
དང་བསུབ་བྱེད། འབྲི་ཤོག །གཞོག་གྲི་སོགས་དངོས་པོ་ཅི་ཞིག་བསླངས་ན་ཡང་ཁོས་དེ་
མ་ཐག་ཏུ་གཡར་ངེས་པར་མ་ཟད། ཐ་ན་ཡོད་ཚད་ཀྱང་ཁྱོད་ལ་གནང་སྦྱིན་བྱེད་ངེས་
ཡིན། ཁོས་སློབ་གྲྭའི་ནང་དུ་རྩེད་དགོད་བྱེད་པ་ཧ་ཅང་ཉུང་། དུས་རྒྱུན་ཁོ་དང་བསྡུར་
ན་ཆུང་ཞིང་དོག་པའི་འདུག་སྟེགས་སྟེང་དུ་ཙོག་ནས། ཁོག་སྟོད་སྒུར་ཞིང་། མགོ་བོ་
ཕྲག་པ་གཉིས་ཀྱི་ཁོང་དུ་དྲངས་ནས་འགུལ་ཙམ་ཡང་མི་བྱེད་པར་སྡོད། ངས་ཁོ་ལ་ལྟ་
བའི་སྐབས་སུ། ཁོས་མིག་ཟུང་འབྱེད་མ་འཛུམ་གྱིས་ང་ལ་འཛུམ་དམུལ་རེ་སྟོན་ཏེ།
དེའི་ནང་དོན་ནི “ཝེ། ཨེན་རི་ཁོ། ངེད་གཉིས་ནི་གྲོགས་པོ་བཟང་པོ་ཡིན” ཟེར་བ་
དང་འདྲ། ཁོའི་ཚུགས་ཀ་ཡིས་ང་ལ་དགོད་ཁ་ཤོར་དུ་བཅུག་འགྲོ། ཁོའི་གཟུགས་པོ་
རིང་ཞིང་སྟོབས་ཆེ་བ་འདུག་ཀྱང་། སྟོད་གོས་དང་དོར་མ། ལྭ་བའི་ཕུ་ཐུང་བཅས་ནི་
དོག་ཅིང་ཐུང་དྲགས་པ་དང་། ད་དུང་སྐྲ་བཞར་ནས་མགོ་རིལ་བྱས་ཀྱང་ཞྭ་མོས་མགོ་བོ་
མི་ཁེབས་པར་འདུག །རྐང་པར་བཅུམས་ནས་རྐྱལ་བ་ལྟར་གྱུར་པའི་ལྷམ་ཆེན་པོ་ཆ་
གཅིག་གོན་པ་དང་། གོང་དཀྲིས་ཀྱང་ཐག་པ་ལྟར་རིང་པོར་མདུད་ཡོད། ཨ། སྙིང་ཉེ་
བའི་གྷར་རོ་ནེ། མི་སུ་ཞིག་ཡིན་ཡང་། ཁོ་ལ་མིག་གིས་ལྟ་ཙམ་བྱས་ཚེ་ཁོ་ལ་དགའ་པོ་
བྱེད་ངེས་ཡིན། ཁོའི་བཞིན་རས་མཐོང་ཙམ་གྱིས་ཁོ་ལ་དགའ་པོ་བྱེད་ངེས་ཡིན།འཛིན་
གྲྭའི་ནང་སློབ་མ་གཟུགས་ཐུང་དག་ཀྱང་ཁོ་ལ་གྲལ་མཚེས་བྱེད་པར་སྤྲོ། ཁོ་ནི་རྩིས་
རིག་ལ་ཧ་ཅང་བཟང་། ཁོས་རྒྱུན་དུ་དཔེ་ཆ་དག་བརྩེགས་ཏེ་འགྱིག་ཐག་དམར་པོ་ཞིག་
གིས་བསྡམས་ནས་བསྣམས་ཡོད། གྷར་རོ་ནེར་ཡུ་བར་ཉ་ཕྱིས་ཀྱི་ཕྲ་རྒྱན་སྤྲས་པའི་དྲས་
གྲི་ཞིག་ཡོད་པ་དེ་ནི་ན་ནིང་དམག་སྦྱོང་ར་བ་ནས་རྙེད་པ་ཡིན་ཡང་། ཉིན་ཞིག་ལ།
སློབ་གྲྭ་ནས་གྲི་དེས་ཁོའི་ལག་པའི་མཛུབ་མོར་བསྣད་དེ། ཕལ་ཆེར་རུས་པར་ཐུག་
འདུག་པའི་ཚོད་རེད་མོད། འོན་ཀྱང་ཁོས་དོན་དེ་མི་སུ་ལའང་ཤེས་སུ་མ་བཅུག །ཁྱིམ་
དུ་ལོག་ནས་ཀྱང་ཕ་མ་གཉིས་ཀྱིས་སེམས་ཁྲལ་བྱེད་པར་དོགས་ཏེ་དོན་དེ་གླེང་ཙམ་མ་
བྱས་པ་རེད། མི་གཞན་གྱིས་ཁོ་ལ་ཇི་ལྟར་ཀུ་རེ་རྩེ་ཡང་ཁོ་ཁོང་ཁྲོ་གཏན་ནས་ལངས་མི་
སྲིད་མོད། འོན་ཀྱང་གལ་ཏེ་མི་ཞིག་གིས་ཁོས་བཤད་པ་བདེན་པ་མིན་པར་དོགས་པ་
བྱས་ཚེ་གཏན་ནས་འགྲིག་མེད། ཁོ་དེ་མ་ཐག་དྲག་ཏུ་ཁྲོས་ཏེ་ཁུ་ཚུར་གྱིས་ཅོག་ཙེ་
བརྡུངས་ངེས་ཤིང་། ཐ་ན་ཅོག་ཙེ་གས་གཏོར་དུ་བཏང་ནས་ཀྱང་མི་གཞན་དག་ཡིད་མི་
ཆེས་ཐབས་མེད་དུ་གཏོང་ངེས་ཡིན། རེས་གཟའ་སྔོན་མའི་གཟའ་སྤེན་པའི་ཞོགས་
པར། གྷར་རོ་ནེས་ལོ་རིམ་དང་པོའི་བྱིས་པ་ཞིག་གིས་ཟིན་བྲིས་དེབ་ཉོ་བྱེད་ཀྱི་སྒོར་མོ་
བོར་ཏེ་ལམ་བར་དུ་ངུ་བཞིན་པ་མཐོང་། གྷར་རོ་ནེས་བྱིས་པ་དེར་སྒོར་གཅིག་བྱིན་
སོང་། ཉིན་དེ་ཚོར་ཁོས་སླར་ཡང་ཉིན་གསུམ་གྱི་དུས་ཚོད་སྤྱད་དེ། རིང་ཚད་ལ་ཤོག་
ངོས་བརྒྱད་ཡོད་པའི་འཕྲིན་ཡིག་ཅིག་བྲིས་ཤིང་། འཕྲིན་ཤོག་གི་མཐའ་བཞིར་རི་མོས་
མཐའ་རྒྱན་སྤྲས་ཏེ། མ་ཡུམ་གྱི་མིང་བཏགས་ཉིན་མོར་ཁོ་ཚང་གི་བཟའ་མི་གང་པོར་
དབུལ་རྩིས་འདུག །གྷར་རོ་ནེའི་མ་ཡུམ་ཡང་ཁོ་དང་འདྲ་བར་གཟུགས་རིང་ཞིང་
སྟོབས་ཆེ་བ་དང་། ཀུན་ལ་མཐུན་ཞིང་སྙིང་ཉེ་བ་ཞིག་འདུག་ལ། རྒྱུན་དུ་སློབ་གྲྭ་གྲོལ་
འཕྲལ་ཁོ་རང་བསུ་རུ་ཡོང་གིན་འདུག །སློབ་ཁྲིད་ཀྱི་སྐབས་སུ་དགེ་རྒན་གྱིས་རྒྱུན་དུ་
གྷར་རོ་ནེར་གཟབ་ལྟ་བྱེད་ཀྱིན་འདུག་ཅིང་། ཁོའི་གན་དུ་སླེབས་ཐེངས་རེར་བེའུ་
གཡུང་མོ་ཞིག་ལ་བརྩེ་བས་བྱིལ་བྱིལ་བྱེད་པ་བཞིན་དུ། ཁོའི་སྐེ་མཇིང་ལ་ཐལ་མོས་
རྡེབ་ཙམ་རྡེབ་ཙམ་བྱེད། ང་རང་གྷར་རོ་ནེར་དགའ་པོ་ཡོད། ང་རང་སྐྱེས་ཕོ་རབ་ཅིག་
གི་ལག་ཟུང་དང་འདྲ་བའི་ཁོའི་ལག་པ་ཆེན་པོ་དེར་འཇུ་བར་ཧ་ཅང་མོས་པ་ཡིན། ང་
ལ་ཡིད་ཆེས་ཡོད་དེ། ཁོས་ཚེ་སྲོག་གི་ཉེན་ཁ་བརྒྱུད་ནས་ཀྱང་སློབ་གྲོགས་སྐྱོབ་ཏུ་འགྲོ་
ངེས་ཤིང༌། སློབ་གྲོགས་སྲུང་སྐྱོབ་བྱེད་པའི་ཆེད་དུ་ཚེ་སྲོག་ལ་ཕངས་པ་ཡོད་མི་སྲིད།
དེ་དག་ནི་ཁོའི་མིག་ཟུང་ལས་ཐད་ཀར་མཐོང་ཐུབ་ཀྱིན་འདུག །ཁོའི་སྐད་གདངས་
སྦོམ་པོ་རེད་མོད། འོན་ཀྱང་མི་རྣམས་ཀྱི་སེམས་ངོར། སྐད་གདངས་སྦོམ་པོ་དེ་ཁོའི་
གཞུང་དྲང་གི་སེམས་ཁོང་ནས་འཕོས་པའི་སྣང་བ་སྟེར་ཅིང་། སྐད་གདངས་ཀྱི་ཁྲོད་དུ་
ལྷད་མེད་ཀྱི་བརྩེ་བས་ཁེངས་འདུག །

སོལ་འཚོང་བ་དང་མི་དྲག
ཚེས་བདུན་ཉིན། རེས་གཟའ་ཟླ་བ།

ངས་ཁ་ཚོན་གཅོད་ཕོད་དེ། ཁར་ལོ་ནོ་བྷི་སིས་ཁ་སང་སྔ་དྲོ་བྷེ་ཏིད་ལ་བཤད་པའི་
སྐད་ཆ་དེ་འདྲ་གྷར་རོ་ནེས་གཏན་ནས་བཤད་མི་སྲིད། ཁར་ལོ་ནོ་བྷི་སི་ནི་ཧ་ཅང་ཁེངས་
དྲེགས་ཅན་ཞིག་ཡིན་ཏེ། དེའི་རྒྱུ་མཚན་ནི་ཁོའི་སེམས་ལ་རང་ཉིད་ཀྱི་ཡབ་ཆེན་ནི་
སྒོར་མོ་མང་པོ་ཡོད་པའི་མི་དྲག་ཅིག་ཡིན་སྙམ་པ་རེད། ཁོའི་ཡབ་ཆེན་ནི་གཟུགས་
སྟོབས་ཆེ་ཞིང་སྨ་ར་ནག་པོ་སྐྱེས་ཡོད་པའི་མི་ཧ་ཅང་གཟབ་ནན་ཞིག་རེད་ལ། ཕལ་
ཆེར་ཉི་མ་རེ་རེ་བཞིན་བུ་ཕྲུག་བསྐྱལ་ནས་སློབ་གྲྭར་ཡོང་གིན་འདུག །ཁ་སང་སྔ་དྲོར།
ནོ་བྷི་སི་ཡིས་འཛིན་གྲྭའི་ནང་གི་སོལ་འཚོང་བའི་བྱིས་པ་སྟེ། འཛིན་གྲྭ་ཡོངས་ནས་
ཆེས་ཆུང་བའི་བྷེ་ཏིད་ལ་ཚིག་རྩོད་བྱས་ཤིང་། ནོ་བྷི་སིར་གནས་ལུགས་ཀྱིས་སྟོང་བས་
བཤད་རྒྱུ་གཞན་མ་རྙེད་པར། སྐད་ཆེན་པོས་“ཁྱོད་ཀྱི་ཨ་ཕ་ནི་སློང་མོ་བ་རེད” ཅེས་
བཤད། བྷེ་ཏིད་ཀྱིས་དེ་ཐོས་རྗེས་ཁྲོས་ཏེ་ངོ་གདོང་དམར་པོར་གྱུར་ཅིང་། ལན་ཅི་ཡང་མ་
བཏབ་པར་ངུ་བཞིན་དུ་ཁྱིམ་དུ་ལོག་སོང་། ཁྱིམ་ནང་དུ་བྷེ་ཏིད་ཀྱིས་དོན་འདི་ཡབ་ཆེན་
ལ་བཤད། དེ་བས་ཕྱི་དྲོ་སློབ་ཐུན་འཚོགས་རྗེས། གཟུགས་ཐུང་ཞིང་ལུས་ཧྲིལ་པོ་སྣུམ་
ནག་གིས་བསླད་པའི་སོལ་འཚོང་བས་བུ་ཕྲུག་གི་ལག་པ་ནས་ཁྲིད་དེ་སློབ་གྲྭའི་ནང་དུ་
སླེབས་ཤིང་། དོན་དག་དེ་དགེ་རྒན་ལ་ཞུ་གཏུག་བྱས། སློབ་མ་ཚོས་དབུགས་རྨེག་ཙམ་
ཡང་མི་བྱེད་པར་ཁ་རོག་གེར་ཉན་ནས་སྡོད། ཏག་ཏག་སྐབས་དེར། ནོ་བྷི་སི་ཡི་ཡབ་
ཆེན་གྱིས་ཀྱང་ནམ་རྒྱུན་བཞིན་བུ་ཕྲུག་བསྐྱལ་ནས་སློབ་གྲྭར་སླེབས་པ་དང་། སྔར་རྒྱུན་
བཞིན་བུ་ཕྲུག་གི་ཟླ་གམ་འཕུད་ཀྱིན་ཡོད་པས། མི་ཞིག་གིས་ཁོའི་མིང་ནས་སྨྲ་བ་ཐོས་
འཕྲལ། མྱུར་མོར་ནང་དུ་ཡོང་ནས་དོན་དག་ཅི་ཡིན་པར་འདྲི་རྩད་བྱས།
དགེ་རྒན་གྱིས་བཤད་རྒྱུར། “སོལ་འཚོང་བ་འདིས་ང་ལ་བཤད་ན། ཁྱེད་ཀྱི་བྱིས་
པ་ཁར་ལོས་ཁོའི་བྱིས་པར་ཁྱོད་ཀྱི་ཕ་རྒན་ནི་སློང་མོ་བ་རེད་ཅེས་བཤད་སྐད།”
ནོ་བྷི་སིའི་ཡབ་ཆེན་གྱི་ངོ་གདོང་དམར་པོར་གྱུར་སོང་། སྨིན་མ་བསྡུས་ཏེ་བུ་ཕྲུག་
ལ་འདྲི་རྒྱུར། “ཁྱོད་ཀྱིས་དེ་ལྟར་བཤད་པ་ཡིན་ནམ” ཟེར།
སློབ་ཁང་ནང་དུ། ནོ་བྷི་སི་བྷེ་ཏིད་ཀྱི་ཁ་གཏད་དུ་ལངས་ནས་མགོ་བོ་དུད་དེ་ཁ་མི་
གྲགས།
ཁོའི་ཡབ་ཆེན་གྱིས་དེ་མུར་ཁོའི་ལག་པ་ཡ་གཅིག་ནས་བཟུང་སྟེ། ཁོ་རང་བྷེ་ཏིད་
ཀྱི་མདུན་ཐད་དུ་དྲུད་ནས་གདོང་ཐུག་རྒྱག་ལ་ཁད་ཅིག་བྱས་ཏེ། ཁོ་ལ་བཤད་
རྒྱུར། “མྱུར་དུ་དགོངས་དག་ཞུས་ཤིག”
སོལ་འཚོང་བས་གང་མྱུར་ངང་བཀག་འགོག་བྱས་ཏེ། “མི་དགོས། དེ་འདྲ་བྱ་མི་
དགོས” ཟེར། ཡིན་ནའང་མི་དྲག་གིས་ཁོའི་སྐད་ཆར་མི་ཉན་པར། མུ་མཐུད་དུ་བུ་ཕྲུག་
ལ། “མྱུར་དུ་དགོངས་དག་ཞུས་ཤིག །ངའི་བཤད་པ་ལྟར་དུ་ཤོད། ‘ངས་ཁྱོད་ཀྱི་ཡབ་
ཆེན་ལ་བརྙས་སྨོད་དང་ཚིག་རྩུབ།ཤིན་ཏུ་གུས་མེད་ཀྱི་སྐད་ཆ་བཤད་པས། ང་ལ་བཟོད་
སྒོམ་གནང་རོགས། ངའི་ཡབ་ཆེན་གྱིས་གཟི་བསོད་ཀྱི་བསམ་པས་ཁྱེད་ཀྱི་ཡབ་ཆེན་ལ་
ཕྱག་འཇུ་བྱ་ངེས།”
སོལ་འཚོང་བས་བློ་རྩ་བརྟན་པོས་ལག་བརྡ་ཞིག་བསྟན་བྱུང་ལ། དེའི་ནང་དོན་
ནི “དེ་འདྲ་ཐལ་དྲགས་གནང་མི་དགོས” ཅེས་བཤད་པ་དང་མཚུངས། མི་དྲག་གིས་
དང་ལེན་བྱས་མ་བྱུང་། དེའི་མུར་མི་དྲག་གི་བུ་ཕྲུག་ནོ་བྷི་སིས་མིག་གིས་ས་རུ་ལྟ་བཞིན་
ཆད་མ་མཐུད་ཀྱིས། “ངས་ཁྱོད་ཀྱི་ཡབ་ཆེན་ལ་་བརྙས་སྨོད་་་ཚིག་རྩུབ་་་
ཤིན་ཏུ་གུས་མེད་ཀྱི་སྐད་ཆ་ཤོར་སོང་་་ང་ལ་བཟོད་སྒོམ་གནང་རོགས། ཁྱེད་ཀྱི་ཡབ་
ཆེན་ལ་་་ཕྱག་འཇུ་བྱ་ཐུབ་པ་ནི་་་ངའི་ཡབ་ཆེན་གྱི་་གཟི་བསོད་ཆེན་པོ་
ཡིན།”
མི་དྲག་གིས་ལག་པ་བརྐྱངས་པས། སོལ་འཚོང་བས་ཀྱང་ཤུགས་ཆེན་པོས་ལག་པ་
དམ་པོར་འཇུས་བྱུང་བ་དང་། སླར་ཡང་བུ་ཕྲུག་ལ་འཕུད་རྒྱག་ཅིག་བྱས་ཏེ། ཁོ་རང་སོང་
སྟེ་ཁར་ལོ་ནོ་བྷི་སི་ལ་སྐེ་འཇུ་བྱེད་དུ་བཅུག །
མི་དྲག་གིས་དགེ་རྒན་ལ་བཤད་རྒྱུར། “ཁྱེད་ཀྱིས་ཁོ་གཉིས་ཀ་གྲལ་མཚེས་བྱེད་
དུ་གཞུག་རོགས” ཟེར། དགེ་རྒན་གྱིས་དེ་འཕྲལ་བྷེ་ཏིད་མངགས་ཏེ་ནོ་བྷི་སིའི་གན་དུ་
སྡོད་དུ་བཅུག་སོང་། ནོ་བྷི་སིའི་ཡབ་ཆེན་གྱིས་བསྒུགས་ཏེ་ཁོ་ཚོ་ལྷན་དུ་སྡོད་དུ་བཅུག་
རྗེས་གྱེས་ཕྱག་ཕུལ་སོང་།
སོལ་འཚོང་བས་བྱིས་པ་གཉི་གར་ལྟ་བཞིན། ཅུང་ཙམ་ལ་ཐེ་ཚོམ་ཞིག་བྱས་པ་
དང་། དེ་ནས་ཅོག་ཙེའི་འཁྲིས་སུ་བཅར་ནས། བྱམས་བརྩེ་དང་འགྱོད་སེམས་འདྲེས་
མའི་ངང་། ནོ་བྷི་སི་ལ་གཟབ་ལྟ་བྱེད་བཞིན་སྐད་ཆ་ཞིག་བཤད་འདོད་པ་ལྟར་བྱེད་ལ།
ལག་པ་བརྐྱངས་ནས་ནོ་བྷི་སི་ལ་བྱིལ་བྱིལ་ཞིག་བྱ་འདོད་ཀྱང་ཡང་ཞེ་འཚེར་བ་བྱུང་
སྟེ། སྦོམ་ཞིང་ཆེ་བའི་མཛུབ་མོ་བསྲིངས་ཏེ་ནོ་བྷི་སིའི་དཔྲལ་བའི་སྟེང་ལ་ཡང་མོར་
རེག་ཙམ་བྱས། དེ་འཕྲལ་ཁོ་ཕྱིར་ནང་སྒོའི་ཕྱོགས་སུ་སོང་ཞིང་། སྒོ་ཁར་སླེབས་འཕྲལ་
མགོ་བོ་ཕྱིར་འཁོར་ཏེ་ནོ་བྷི་སི་ལ་ལྟ་ཙམ་བྱས་རྗེས། གཞི་ནས་བུད་སོང་། དགེ་རྒན་གྱིས་
བཤད་རྒྱུར། “སློབ་གྲོགས་ཚོ། ཁྱོད་ཚོས་ངེས་པར་དུ་དེ་རིང་མཐོང་བའི་དོན་འདི་
སེམས་ལ་འཛིན་དགོས།འདི་ནི་སློབ་ལོ་འདིའི་ཆེས་ལེགས་པའི་སློབ་ཐུན་གཅིག་པུ་དེ་
རེད” ཟེར། །

ནུ་བོའི་དགེ་རྒན་སྐྱེས་མ།
ཚེས་བཅུ་ཉིན། རེས་གཟའ་ཕུར་བུ།

དགེ་རྒན་དྷལ་ཁ་ཏིས་སྔོན་ཆད་སོལ་འཚོང་བའི་བྱིས་པར་སློབ་ཁྲིད་བྱེད་མྱོང་བ་
རེད། དེ་རིང་ཁོ་མོ་ངེད་ཚང་གི་ནད་བྱུང་ཡོད་པའི་ནུ་བོར་བལྟ་རུ་སླེབས་བྱུང་། ཁོ་མོས་
ང་ཚོར་ཉན་སྤྲོ་བའི་གཏམ་རྒྱུད་འགའ་བཤད་བྱུང་ལ། ཁོ་མོས་བཤད་པའི་གཏམ་རྒྱུད་
ཀྱིས་ང་ཚོར་ཧབ་ཆ་ཤོར་དུ་བཅུག་སོང་། ཁོ་མོས་བཤད་རྒྱུར། ལོ་གཉིས་ཀྱི་སྔོན་ལ། སོལ་
བ་བསྲེགས་མཁན་ཚང་གི་བྱིས་པར་སློབ་གྲྭ་ནས་བྱ་དགའ་ཐོབ་སོང་བས། བུ་ཕྲུག་གི་
ཡུམ་ཆེན་གྱིས་ཁོ་མོར་བཀའ་དྲིན་ཞུ་ཆེད་དུ། ཆེད་དམིགས་ཀྱིས་སོལ་བ་པང་ཁེབས་
གང་གཅུད་ནས་ཁོང་ཚང་ལ་སླེབས་བྱུང་། དགེ་རྒན་གྱིས་ཐབས་བརྒྱ་ཇུས་སྟོང་གིས་
ལེན་འདོད་གཏན་ནས་མ་བྱས་པས། མཇུག་མཐར། སྙིང་རྗེ་བའི་བུད་མེད་དེས་སོལ་བ་
ཕྱིར་རང་ཁྱིམ་དུ་མི་འཁྱེར་ག་མེད་བྱུང་བའི་སྐབས་སུ་ངུ་ལ་ཁད་དུ་གྱུར་འདུག་ཟེར། ད་
དུང་ཐེངས་ཤིག་ལ། བསམ་པ་བཟང་བའི་བུད་མེད་ཅིག་གིས་ཁོ་མོར་ཧ་ཅང་ལྕི་བའི་མེ་
ཏོག་ཆུན་པོ་ཞིག་ཕུལ་བྱུང་ལ། མེ་ཏོག་གི་གསེབ་ཏུ་སྒོར་མོ་དུ་མ་སྦས་འདུག་ཟེར། ང་
ཚོས་དགེ་རྒན་གྱིས་བཤད་པའི་གཏམ་རྒྱུད་ལ་ཉན་ནས་ཡིད་ཧ་ཅང་སྤྲོ་བར་གྱུར། ནུ་
བོས་དུས་རྒྱུན་སྨན་འཐུང་འདོད་མི་བྱེད་མོད། ད་ལྟ་ཁ་ལེན་ཚིག་བརྩིའི་སྒོ་ནས་སྨན་
ལེགས་པར་འཐུང་བྱུང༌། གསར་དུ་སློབ་གྲྭར་ཞུགས་མ་ཐག་པའི་སློབ་མ་ཆུང་ཆུང་དག་
ལ་ནི་ཅི་འདྲའི་བཟོད་བསྲན་ཆེན་པོ་ཞིག་སྒོམ་དགོས་ཀྱི་འདུག་ཨང་། ཁོ་ཚོ་ཚང་མ་
རྒན་པོ་ཆུང་ཆུང་དང་འདྲ་བར་སོ་ཁ་ཚང་མིན་པས། གསལ་བྱེད་ལ་ལ་འདོན་དུས་
གདངས་མི་དག་པ་དང་། སློབ་ཁྲིད་སྐབས་སུ་ལ་ལ་གློ་ལུ་བྱེད་ཅིང་། ལ་ལར་སྣ་ཁྲག་
བཞུར་ལ། ལ་ལས་ལྷམ་ཕུད་ནས་ཅོག་ཙེའི་ཞབས་སུ་གཡུགས་པ། ལ་ལས་སྐད་བརྒྱབ་
སྟེ་སྨྱུ་གུའི་རྩེ་མོས་ལག་པ་བསྣད་བྱུང་ཟེར་བ། ལ་ལས་གཤར་སྦྱངས་དེབ་ཉོས་ནོར་
ཐེབས་པ་སྟེ།དེབ་དང་པོ་ཉོ་འོས་པ་ལ་དེབ་གཉིས་པ་ཉོས་འདུག་པས་ངུས་ནས་མཚམས་
མི་འཇོག །འཛིན་གྲྭ་གཅིག་ལ་བྱིས་པ་བསམ་མེད་ལྔ་བཅུ་ཡོད་པས། ཁོ་ཚོ་ཚང་མར་
ལག་པས་བསྐྱོར་ནས་ཡི་གེ་འབྲི་ཚུལ་འཁྲིད་དགོས། ཁོ་ཚོའི་ཁུག་མའི་ནང་དུ་མདོག་
དང་རྣམ་པ་མི་འདྲ་བའི་དངོས་པོ་ཧ་ཅང་མང་སྟེ། ཀ་ར་བུར་ཤིང་དང་སྒྲོག་གུ། དམ་བིའི་
ཁ་གཅོད། རྫ་ཆས་ཆག་རོ་སོགས་ཡོད། དགེ་རྒན་གྱིས་ཁོ་ཚོའི་ཁུག་མ་སྔོག་པའི་དུས་སུ།
ཁོ་ཚོས་དངོས་པོ་དག་བསྐུང་བར་བྱེད་དེ། ཐ་ན་ལྷམ་མཐིལ་དུ་སྦས་པའང་ཡོད། སློབ་
ཁྲིད་ཀྱི་སྐབས་སུ་ཁོ་ཚོས་རྣམ་ཤེས་བསྒྲིམས་ནས་མི་ཉན་ཅིང་། དྲ་སྒོ་ལས་སྦྲང་ནག་
ཆེན་པོ་ཞིག་ནང་དུ་འཕུར་སླེབས་ཚེ་སློབ་ཁང་ནང་ཡོངས་རྫོགས་སྟེང་འོག་བརྗེ་སྲིད།
དབྱར་ཁའི་དུས་སུ་ཁོ་ཚོས་ད་དུང་རྩྭ་ལྗང་དང་བསེ་སྦུར་ལྗང་ནག་སློབ་ཁང་ནང་དུ་
ཁྱེར་ཡོང་ལ། བསེ་སྦུར་ལྗང་ནག་ཕར་འཕུར་ཚུར་འཕུར་བྱས་ཏེ་ལན་རེར་སྣག་བུམ་དུ་
ལྷུང་ནས། གཤར་སྦྱངས་དེབ་ཀྱི་སྟེང་ཡོངས་སུ་སྣག་ཚས་སྦགས་པར་བྱེད། དགེ་རྒན་
གྱིས་ད་དུང་མ་ཡུམ་གྱི་ལས་ཀའང་བསྒྲུབ་དགོས་ཏེ། ཁོ་ཚོར་ལྭ་བ་ལེགས་པོར་བསྐོན་པ་
དང་། མཛུབ་མོར་སྐྱི་ཤུད་བཏོད་པར་རྨ་ཆིངས་རྒྱག་པ། ས་རུ་ལྷུང་བའི་ཞྭ་མོ་སྒྲུག་པ།
མཉམ་བཞག་སྟེ་ཁོ་ཚོས་ཕྱི་ལྭ་གྱོན་པ་འགྲིག་མིན་ལ་ལྟ་དགོས་ཏེ། དེ་ལྟར་མ་བྱས་ན་ཁོ་
ཚོས་དགེ་རྒན་ཞེས་བོས་ཏེ་མཚམས་མི་འཇོག །དགེ་རྒན་ངོ་མ་སྙིང་རེ་རྗེ། ཡིན་ནའང་
སློབ་མ་ལ་ལའི་མ་ཡུམ་ཡོང་སྟེ་ལེ་བདའ་བྱས་འོང་སྟེ། ཅི་ཞིག་བྱུང་བ་རེད། ངའི་བྱིས་
པའི་ལྕགས་སྨྱུག་བོར་དོན་ཅི་རེད། ངའི་བྱིས་པས་ཅི་ཡང་སྦྱང་མི་འདུག་པ་ཅི་རེད།
ཅིའི་ཕྱིར་ངའི་བྱིས་པར་བཟང་བསྟོད་མི་བྱེད་པ་ཡིན། འདུག་སྟེགས་སྟེང་གི་འཛེར་མ་
མི་འབལ་དོན་ཅི་ཡིན། ངའི་བུ་ཆུང་པི་ཨེ་རོའི་དོར་མའང་གཤགས་འདུག །ནུ་བོའི་
དགེ་རྒན་ཡང་སྐབས་རེར་སློབ་མའི་སྟེང་ལ་ཁོང་ཁྲོའང་ལངས་འོང་། ལག་འགུལ་ནས་
ཁོ་ཚོ་ལ་དངོས་སུ་མི་རྡེག་པའི་ཆེད་དུ་ཁོ་མོས་རང་ཉིད་ཀྱི་མཛུབ་མོར་སོ་འདེབས་
པར་བྱེད། ཁོང་ཁྲོ་ཞི་རྗེས་ཁོ་མོར་སླར་ཡང་འགྱོད་པ་ཚད་མེད་སྐྱེས་ཏེ། མྱུར་དུ་གཤེ་
གཤེ་བཏང་བའི་སློབ་མར་སེམས་གསོ་གནང་བར་བྱེད། སྐབས་ལན་རེར་ཁོ་མོས་མིག་
ཆུ་ཁོང་དུ་མིད་ནས། མ་རབས་གཏེ་བོ་དག་སློབ་ཁང་ལས་འབུད་པ་ཡིན། གལ་ཏེ་ཁྱིམ་
བདག་སུ་ཞིག་གིས་བྱིས་པར་ཆད་པ་བཅད་དེ་ཁོ་ཚོར་ཟ་མ་བཟའ་རུ་མ་བཅུག་པ་ཡིན་
ན། ཁོ་མོ་ཁྱིམ་བདག་གི་སྟེང་ལ་ཁོང་ཁྲོ་ཆེན་པོ་ལངས་སྲིད། དགེ་རྒན་དྷལ་ཁ་ཏི་ནི་
བརྩེ་སེམས་ཕུན་སུམ་ཚོགས་པའི་མི་གཤིས་འཇམ་ཞིག་ཡིན། ཁོ་མོ་ལོ་ན་ཧ་ཅང་
གཞོན་ཞིང་སྐྱེ་གཟུགས་རིང་བ་དང་། སྐྲ་ལོའི་ཁ་དོག་ཡོངས་སུ་སེར་སྨུག་ཡིན། ཁོ་མོས་
ཆས་གོས་ལ་དང་དོད་བྱེད་ཅིང་བྱ་བ་བསྒྲུབས་ཚེ་གཅིག་ཆོད་ཡིན་ལ། བསམ་པའི་
འཁོར་ཤུགས་ཧ་ཅང་སྐྱེན། “བྱིས་པ་ཚོས་ཁྱེད་ཀྱི་ཁར་ཉན་གྱིན་ཨེ་འདུག” མ་ཡུམ་
གྱིས་ཁོ་མོར་དེ་ལྟར་དྲིས། ཁོ་མོས་ལན་དུ། “བྱིས་པ་མང་པོ་ཞིག་ང་ལ་ཧ་ཅང་དགའ་པོ་
།ཡིན་ནའང་སློབ་ལོ་གཅིག་ཕར་འདས་རྗེས་ཁོ་ཚོ་ང་ལ་ལྟ་རུ་ཡོང་གིན་མི་འདུག
འདུག །ཁོ་ཚོ་དགའ་པོ་བྱེད་ས་ནི་དགེ་རྒན་སྐྱེས་པ་དག་རེད། མཇུག་མཐར་དགེ་རྒན་
སྐྱེས་པ་དག་གིས་ཁོ་ཚོར་སློབ་ཁྲིད་བྱེད་པའི་སྐབས་སུ། ཁོ་ཚོས་ད་དུང་ང་ཚོ་དགེ་རྒན་
སྐྱེས་མ་དག་གིས་ཁོ་ཚོར་སློབ་ཁྲིད་བྱས་མྱོང་བ་དེ་དོགས་མི་བདེ་བའི་དོན་ཞིག་ཏུ་
སེམས་ཀྱིན་འདུག །ལོ་གཉིས་ཀྱི་རིང་ལ་ཁྲིད་རྗེས། རང་ཉིད་དགའ་བའི་བྱིས་པ་དང་
གློ་བུར་དུ་བྲལ་དགོས་བྱུང་ཚེ། དངོས་གནས་སེམས་གཏིང་ནས་ཅུང་མི་བདེ་བ་ཞིག་
ཡིན་འདུག” ཟེར། ལན་རེར་ཁོ་མོས་འདི་ལྟར་ཡང་བཤད་སྲིད་དེ། “བྱིས་པ་དེ་རྗེས་
ཕྱོགས་ང་ལ་འདང་རྩིས་ཆེ་བར་ང་ལ་ཡིད་ཆེས་བྱེད་ཀྱི་ཡོད་མོད། འོན་ཀྱང་གནང་
སྐབས་འདས་ཤིང་ཕྱིར་སློབ་གྲྭར་སླེབས་ཏེ་ཡང་བསྐྱར་ཁོ་རང་མཐོང་བའི་ཚེ། ཕར་
བརྒྱུགས་ནས་‘ང་ཡི་གཅེས་ཕྲུག །ང་ཡི་གཅེས་ཕྲུག’ཅེས་བོས་པ་ན། ཁོས་སྐེ་གཅུ་
ཙམ་གྱིས་ཁྱོད་ལ་ཁ་ཡ་མི་བྱེད་པར་འདུག” སྐད་ཆ་བཤད་ནས་མཚམས་འདིར་
སླེབས་འཕྲལ། དགེ་རྒན་དྷལ་ཁ་ཏི་ཅུང་ཐོགས་ཙམ་བྱས་ཤིང་། དེ་ནས་མཆི་མས་
གཏམས་པའི་མིག་ཟུང་ཡར་བཏེགས་ཏེ། ངའི་ནུ་བོ་ལ་འོ་བྱེད་བཞིན་དུ། “ཁྱོད་ཀྱིས་
གཏན་ནས་དེ་ལྟར་བྱ་མི་སྲིད། བདེན་ཨང་། ཁྱོད་ཀྱིས་སྐེ་ཕར་གཅུས་ཏེ་ང་ལ་ཁ་ཡ་མི་
བྱེད་པ་བྱེད་མི་སྲིད། དེ་ཨེ་རེད། ཁྱོད་རང་ཁྱོད་ཀྱི་ཉམ་ང་བའི་གྲོགས་པོ་ང་དང་ཁ་
འབྲལ་མི་སྲིད་ཨང” ཟེར། །

བདག་གི་མ་ཡུམ།
ཚེས་བཅུ་ཉིན། རེས་གཟའ་ཕུར་བུ།

ཁྱོད་ཀྱི་ནུ་བོའི་དགེ་རྒན་ཡོང་བའི་སྐབས་སུ། ཁྱོད་ཀྱིས་དགེ་རྒན་གྱི་མདུན་ནས་
ཁྱོད་ཀྱི་མ་ཡུམ་ལ་གུས་མེད་ཀྱི་སྐད་ཆ་བཤད་བྱུང་། དོན་དེ་འདྲ་བ་ཡང་བསྐྱར་འབྱུང་
དུ་གཞུག་མི་རུང་། ཨེན་རི་ཁོ། དུས་གཏན་དུ་ཡང་བསྐྱར་འབྱུང་དུ་མ་འཇུག །ཁྱོད་ཀྱིས་
སྐད་ཆ་དེ་དག་ཁབ་རྩེ་ཇི་བཞིན་ངའི་སྙིང་ལ་ཟུག་འགྲོ། ངས་ད་དུང་བརྗེད་དུ་མི་
འདུག །ལོ་འགའི་སྔོན་དུ་ཁྱོད་ལ་ནད་ཕོག་པའི་དུས་སུ། མ་ཡུམ་གྱིས་ཞག་གང་པོར་
ཁྱོད་ཀྱི་སྔས་འགྲམ་ནས་བསྲུངས་ཤིང་། ཡང་དང་ཡང་དུ་ལུས་པོ་སྒུར་ནས་ཁྱོད་ཀྱི་
དབུགས་ཀྱི་འབྱིན་རྔུབ་ལ་གཟབ་ཉན་བྱེད། ཁོ་མོས་བློ་མ་བདེ་བར་སེམས་ཁྲལ་བྱེད་
ཅིང་སྐྲག་སྟེ་སོའང་འདར་གྱིན་པར་མ་ཟད། ཁྱོད་རང་ལག་ནས་ཤོར་བར་དོགས་ཏེ་རྒྱུན་
ཆད་མེད་པར་མིག་ཆུ་བཞུར་གྱིན་འདུག །ངས་ངོ་མ་ཁྱོད་ཀྱི་ཨ་མ་དྲན་མེད་དུ་བརྒྱལ་
ཨེ་འགྲོ་བར་སེམས་ཁྲལ་ཆེན་པོ་བྱེད་དགོས་བྱུང་། དེ་དག་དྲན་པའི་ཚེ་ན། ངས་ཁྱོད་ལ་
ཁ་རྡུང་མི་གཏོང་རང་དབང་མི་འདུག །ཁྱོད་ཀྱིས་དེ་ལྟར་འཛེམ་བག་མེད་པར་ཁྱོད་ཀྱི་
མ་ཡུམ་གྱི་སེམས་སྐྱོ་རུ་བཅུག་སོང་། ཁྱོད་ཀྱི་མ་ཡུམ་གྱིས་ཁྱོད་ཀྱི་སྐད་ཅིག་མའི་སྡུག་
བསྔལ་སེལ་བའི་ཆེད་དུ། ཁོ་མོའི་ལོ་གཅིག་གི་སྤྲོ་སྐྱིད་དོར་དགོས་ཀྱང་ཕངས་སེམས་སྤུ་
ཙམ་ཡང་མི་འདུག །ཁྱོད་ཀྱི་ཆེད་དུ་ཁོ་མོ་སློང་མོ་བྱེད་དུ་འགྲོ་ཕོད་ལ། ཁྱོད་ཀྱི་ཚེ་སྲོག་
སྐྱོབ་པའི་ཆེད་དུ་རང་ཉིད་ཀྱི་ཚེ་སྲོག་འབུལ་ཡང་ཕོད། ཉོན་དང་། ཨེན་རི་ཁོ། ཁྱོད་ཀྱིས་
མ་ཡུམ་གྱི་དྲན་ཚུལ་འདི་སེམས་ལ་འཛིན་རོགས། ཁྱོད་ཀྱིས་ཀུན་རྟོག་བྱས་ཆོག་སྟེ།
ཁྱོད་ཀྱི་མི་ཚེའི་ཁྲོད་དུ་ཁྱོད་ཀྱིས་སྡུག་བསྔལ་ཧ་ཅང་མང་པོ་མྱོང་ཡང་སྲིད་མོད། འོན་
ཀྱང་ཆེས་ཆེ་བའི་སྡུག་བསྔལ་དེ་མ་ཡུམ་མེད་པར་གྱུར་པ་དེ་ལས་ཡོད་མི་སྲིད། ཨེན་རི་
ཁོ། ཁྱོད་རང་ནར་སོན་ཏེ་མི་དར་མར་གྱུར་ཅིང་། ལུས་སྟོབས་རྒྱས་ཏེ་མི་ཚེའི་དཀའ་
སྡུག་ཉམས་སུ་མྱོང་བའི་སྐབས་སུ། ཁྱོད་ཀྱིས་ཐེངས་མ་བརྒྱ་སྟོང་དུ་མར་ཨ་མ་འབོད་
ངེས་ཤིང་། མ་ཡུམ་གྱི་སྐད་སྒྲ་སླར་ཡང་ལན་གཅིག་ཐོས་པའི་རེ་སྐོམ་ཆེ་ཞིང་། མ་
ཡུམ་གྱི་ལག་ཟུང་ཡངས་པོར་དཀྱེལ་བའི་ངང་ཚུལ་སླར་ཡང་མཐོང་འདོད་ཀྱི་འདུན་པ་
དྲག །སྲུང་སྐྱོབ་ཀྱི་ནུས་པ་ཤོར་བའི་བྱིས་པ་ཞིག་གིས་མ་ཡུམ་གྱི་སེམས་གསོ་འཚོལ་བ་
བཞིན་དུ། མ་ཡུམ་གྱི་པང་དུ་འཁྱུད་ནས་ངུ་སྐད་དྲག་ཏུ་འདོན་འདོད་ངེས། སྐབས་དེར་
ཁྱོད་ཀྱིས་ཁོ་མོར་སྤྱོད་ལོག་བྱས་པའི་ཡིད་སྐྱོ་བའི་དོན་དག་ཡོད་ཚད་ཀྱང་སེམས་ངོར་
གསལ་པོར་དྲན་ངེས། ཁྱོད་ལ་སྐྱོ་གདུང་གི་བསམ་ཚུལ་སྐྱེས་ཀྱང་འགྱོད་པར་བཅོས་
ཐབས་ཅི་ཡོད། ཁྱོད་ཀྱིས་གུ་ཡངས་གནང་རོགས་ཀྱི་ཞུ་བ་བྱེད་ཅིང་། ཁོ་མོ་དྲན་པའི་
གདུང་བ་ལྕི་ཡང་འཕྱི་བར་གྱུར་པ་རེད། ཁྱོད་ཀྱི་སེམས་པ་དུས་གཏན་དུ་ལྷོད་དུ་འབབ་
ཐབས་བྲལ་ལ། མ་ཡུམ་གྱི་བྱམས་བརྩེ་དང་འཇམ་བག་གི་བཞིན་རས་ཀྱིས་ནམ་ཡང་
ཁྱོད་ལ་གདུང་བ་བསྐྱེད་ཅིང་། རང་ཉིད་ལ་ལེ་བདའ་བྱེད་དུ་གཞུག་ངེས། ཁྱོད་ཀྱི་སེམས་
ཁོང་ཧྲིལ་པོར་སྡུག་བསྔལ་གྱི་ཚོར་སྣང་སྟེར་ངེས། ཨ། ཨེན་རི་ཁོ། ཁྱོད་ཀྱིས་ཡིད་ལ་
ཟུངས་ཤིག །མ་ཡུམ་གྱི་བརྩེ་སེམས་ནི་མིའི་རིགས་ཀྱི་ཆེས་བླ་ན་མེད་པའི་བརྩེ་བ་དེ་
ཡིན། འདི་ལྟ་བུའི་བརྩེ་དུང་རྡོག་བརྫིས་སུ་གཏོང་བའི་མི་ལ་མཆིལ་མའི་ཆར་ཞགས་
འབེབས་ངེས་ཡིན། མི་གསོད་ལག་དམར་ཡིན་ཡང་། ཁོ་ལ་ད་དུང་མ་ཡུམ་ལ་བསྙེན་
བཀུར་བྱེད་པའི་དུང་བ་ཡོད་ཚེ། ཁོའི་སེམས་ཁོང་དུ་ད་དུང་དྲང་མོ་དང་རྩ་ཆེན་གྱི་ཆ་
ཞིག་ཡོད་པར་གྱུར་པ་རེད། མི་སུ་ཞིག་ཡིན་ཡང་ཁོ་ལ་གྲུབ་འབྲས་ཅི་འདྲ་ཡོད་ནའང་།
ཁོས་མ་ཡུམ་ལ་གཙེས་ཏེ་མ་ཡུམ་སྡུག་བསྔལ་བར་བྱས་ཚེ། ཁོ་ནི་ཆེས་ཐ་ཆད་ཀྱི་མི་དེ་
རེད། དེའི་རྐྱེན་གྱིས། ཁྱོད་ལ་ཚེ་སྲོག་སྟེར་བའི་མི་ལ་དེ་འདྲའི་གནས་ལུགས་མེད་པའི་
སྐད་ཆ་བཤད་མི་རུང་། གལ་ཏེ་ཁྱོད་ཀྱིས་མཉམ་མ་བཞག་པར་ཁ་ནས་ཤོར་བ་ཡིན་
ནའང་། ཨ་ཕའི་བཀའ་བཀྱོན་གཅིག་པུར་སྐྲག་པས་མི་འགྲིག །ཁྱོད་རང་མ་ཡུམ་གྱི་
ཞབས་དྲུང་དུ་པུས་བཙུགས་ཏེ་ཞེ་ཐག་པ་ནས་འགྱོད་བཤགས་བྱས་ཤིང་། མ་ཡུམ་ལ་གུ་
ཡངས་གནང་རོགས་ཞུས་ཚེ། ཁོ་མོས་ཁྱོད་ལ་འོ་བྱས་ཏེ་ཁྱོད་ཀྱི་དཔྲལ་བའི་ངོས་ཀྱི་དྲིན་
ལན་ལོག་འཇལ་གྱི་རྗེས་ཤུལ་ཡོངས་སུ་འབྱིད་ངེས། ང་ཁྱོད་ལ་དགའ། ང་ཡི་གཅེས་
ཕྲུག །ཁྱོད་ནི་ངའི་ཚེ་སྲོག་ཁྲོད་ཀྱི་ཆེས་ཆེ་བའི་རེ་བ་ཡིན། ཡིན་ནའང་ངའི་ལག་ནས་
ཁྱོད་རང་ཤོར་དགོས་བྱུང་ཡང་། ངས་ཁྱོད་ཀྱིས་མ་ཡུམ་ལ་གུས་མེད་ལུགས་མེད་བྱེད་པ་
གཏན་ནས་མཐོང་མི་འདོད། ཕྱིར་ལོག་ཅིག །ཉིན་འདི་དག་ལ་ཁྱོད་ཡོང་ནས་ང་ལ་སྐེ་
འཇུ་བྱ་མི་དགོས། ངས་ཁྱོད་ཀྱི་སྐེ་འཇུ་ལ་དག་སེམས་རྣལ་མས་ལན་ལྡོན་མི་ནུས་པར་
འདུག ། ཁྱོད་ཀྱི་ཡབ་ཆེན་གྱིས།

ང་ཡི་སློབ་གྲོགས་ཁོ་རེ་ཏི།
ཚེས་བཅུ་གསུམ་ཉིན། རེས་གཟའ་ཉི་མ།

ཡབ་ཆེན་གྱིས་བཟོད་སྒོམ་གནང་བྱུང་མོད། འོན་ཀྱང་ངའི་སེམས་ནང་དུ་ད་དུང་
སྐྱིད་པོ་ཞིག་མི་འདུག །དེར་བརྟེན་མ་ཡུམ་གྱིས་ང་དང་སྒོ་སྲུང་གི་བུ་ཆེ་བ་མཉམ་དུ་
ཁྲོམ་སྲང་དུ་འགྲོ་རུ་བཅུག་བྱུང༌། ལམ་ཕྱེད་ཙམ་ལ་སླེབས་མ་ཐག །སྒོ་ཁར་དངོས་སྐྱེལ་
ཤིང་རྟ་སྡོད་པའི་ཁང་པ་ཞིག་གི་སྒོ་ཁ་ནས་མི་ཞིག་གིས་ང་འབོད་པ་ཐོས་བྱུང་། སྐེ་ཕར་
དཀྱོགས་ཏེ་བལྟས་པ་ན། མ་གཞི་ངའི་སློབ་གྲོགས་ཁོ་རེ་ཏི་ཡིན་འདུག །ཁོའི་ལུས་ལ་
བལ་ཐིག་གི་སྟོད་གོས་ཁམ་ནག་དེ་གྱོན་ཞིང་། མགོ་ལ་ཁོའི་བྱི་ལྤགས་ཀྱི་ཞྭ་མོ་བསྐྱོན་
ཡོད་པ་དང་། ཕྲག་སྟེང་དུ་ཤིང་ཆ་སྡེམ་ཆག་ཆེ་བ་ཞིག་ཁུར་ཞིང་། ལུས་ཡོངས་རྔུལ་ཆུས་
བརླན་བཞིན་དགའ་དགའ་སྤྲོ་སྤྲོའི་ངང་ལས་ཀ་ལས་བཞིན་འདུག །ཤིང་རྟའི་ཐོག་ཏུ་
ལངས་པའི་སྐྱེས་པ་དེས་ཤིང་ཆ་སྡེམ་ཆག་རེ་རེ་བཞིན་མར་སྟེར་ཅིང་། ཁོ་རེ་ཏིས་
གཤམ་ནས་ལག་ཏུ་བསུས་ཏེ་ཁོའི་ཡབ་ཆེན་གྱི་ཚོང་ཁང་དུ་སྐྱེལ་པ་དང་། ཡང་བྲེལ་
བྲེལ་མྱུར་མྱུར་ངང་དེ་དག་གྲལ་དག་ངང་སྒྲིག་པར་བྱེད།
“ ཁོ་རེ་ཏི། ཁྱོད་ཀྱིས་ཅི་ཞིག་བྱེད་པ་ཡིན།” ངས་དེ་ལྟར་དྲིས།
“མཐོང་གིན་མི་འདུག་གམ། ངས་སློབ་ཚན་ལ་བསྐྱར་སྦྱོང་བྱེད་ཀྱིན་
ཡོད།” ཁོས་ཕྱོགས་གཅིག་ནས་ལག་པ་བརྐྱངས་ཏེ་ཤིང་ཆ་ལེན་པ་དང་། ཕྱོགས་གཅིག་
ནས་ང་ལ་ལན་བཏབ་བྱུང་།
ང་བགད་པ་ཡིན། ཡིན་ནའང་ཁོ་ཧ་ཅང་ནན་ཏན་དུ་འདུག ཤིང་ཆ་བླངས་ནས་
རྒྱུག་ཞོར་དུ། “བྱ་ཚིག་གི་གཟུགས་འགྱུར་ཚུལ་བསྐྱར་སྦྱོང་བྱེད་པ་ཡིན་…………འབོད་
པའི་ཐ་སྙད་དང་རུས་མིང་གི་འགྱུར་ལྡོག་” ཟེར།
ཁོས་ཤིང་ཆ་སར་ཕོག་ཅིང་། ལེགས་པར་བསྒྲིགས་རྗེས་བཤད་རྒྱུར། “བྱ་ཚིག་ནི་
དུས་དང་བསྟུན་ནས་འགྱུར་གྱིན་འདུག”
དེར་མཐུད་ནས་ཁོ་ཕྱིར་ཤིང་རྟའི་གན་དུ་ཕྱིན་ཏེ། ཡང་བསྐྱར་ཤིང་ཆ་སྡེམ་ཆག་
གཞན་ཞིག་བླངས་རྗེས་ཡང་། “བྱ་ཚིག་ནི་ཞིབ་གླེང་བྱེད་སྟངས་ལ་འབྲངས་ནས་
འགྱུར་གྱིན་འདུག” ཟེར།
འདི་ནི་ང་ཚོར་སང་ཉིན་
འཁྲིད་དགོས་པའི་བརྡ་སྤྲོད་སློབ་
ཐུན་གྱི་ནང་དོན་ཡིན་འདུག །ཁོས་
ང་ལ་བཤད་རྒྱུར། “ཐབས་བཀོད་ཅི་
ཡོད། ངས་དུས་ཚོད་དམ་འཛིན་བྱེད་
པ་དེ་ཡིན། ངའི་ཡབ་ཆེན་དང་གླ་པ་
ཕྱི་རོལ་ཏུ་དོན་དག་བསྒྲུབ་ཏུ་ཕྱིན་
སོང་། མ་ཡུམ་ལའང་ན་བ་བྱུང་བས།
ང་གཅིག་པུས་ཤུལ་དུ་ཚོང་ཁལ་
དབོག་དགོས། ངས་ཕྱོགས་གཅིག་
ནས་ལས་ཀ་ལས་པ་དང་ཕྱོགས་
གཅིག་ནས་བསྐྱར་སྦྱོང་བྱེད་ཀྱིན་ཡོད། དེ་རིང་བསླབ་ཚན་ཧ་ཅང་དཀའ་བས། ངས་ཇི་
ལྟར་བྱས་ཀྱང་སེམས་སུ་འཛིན་མི་ནུས་པར་འདུག” ཁོས་ཤིང་རྟའི་ཐོག་གི་མི་དེར་ལྟ་
བཞིན། “ངའི་ཡབ་ཆེན་གྱིས་ཁོ་དགོང་མོ་ཆུ་ཚོད་བདུན་སྟེང་ཕྱིར་ལོག་སྟེ་ཁྱོད་ལ་རྩིས་
རྒྱག་ངེས་ཟེར” ཞེས་བཤད་བྱུང་།
ཤིང་རྟ་ཕར་བུད་སོང་། ཁོ་རེ་ཏི་ཡིས་ང་ལ་“ནང་དུ་འགྲོ་ལ་ཅུང་ཙམ་འདུག་
” ཟེར། ང་ཚོ་ཚོང་ཁང་གི་ནང་དུ་སོང་བ་ཡིན། ཚོང་ཁང་ནང་ཧ་ཅང་ཆེ་བར་
འདུག་ཅིང་། ཤིང་ཆ་དང་གཏུབ་ཟིན་པའི་བུད་ཤིང་རྒྱ་མ་ལྟར་སྡེམ་ཆག་བྱས་ཏེ་
གཞོགས་ཤིག་ཏུ་བསྒྲིགས་འདུག །ཁོ་རེ་ཏིས་དབུགས་རིང་ཞིག་ཕྱུངས་ནས། “དེ་རིང་
ལས་ཀ་ཧ་ཅང་མང་འདུག །ངས་ཏག་ཏག་སྦྱོར་ཚིག་འབྲི་བའི་སྐབས་སུ། མི་ཞིག་ཡོང་
སྟེ་ཚོང་རྒྱོབས་ཟེར། མཐར་ང་ཕྱིར་ཡོང་སྟེ་མུ་མཐུད་དུ་འབྲི་བསམས་དུས་ཚོང་དངོས་
སྐྱེལ་བའི་ཤིང་རྟ་སླེབས་བྱུང་། དེ་རིང་ཞོགས་པར་ང་རང་ཝེ་ནེ་ཚི་ཡ་ཐང་ཆེན་དང་
བུད་ཤིང་ཁྲོམ་རར་ལན་གཉིས་བརྒྱུགས་ཟིན་པས། ད་ནི་སྒྱིད་པ་འགུལ་ཐུབ་ཀྱི་མི་
འདུག་ལ་ལག་པའང་སྐྲང་འདུག །གལ་ཏེ་ད་དུང་རི་མོའི་ལས་བྱའང་འབྲི་དགོས་ཚེ་
དཔེ་བསགས་སོང་བ་རེད།” ཅེས་བཤད་བཞིན་ཕྱགས་མ་བསྣམས་ཏེ། ཐང་གཅལ་དུ་
ལྷུང་བའི་ཡལ་ག་དང་སྡོང་ཤུན་དག་ཕྱགས་པར་བྱེད།
“དེས་ན་ཁྱོད་ཀྱིས་གང་ནས་ལས་བྱ་བྲིས་པ་ཡིན།” ངས་དེ་ལྟར་དྲིས།
ཁོས་བཤད་རྒྱུར། “གང་ལྟར་འདི་ག་ཡིན་མི་སྲིད། ཁྱོད་ཤོག་ལ་ལྟོས་དང་། “ཁོས་
བཤད་བཞིན་དུ་ང་རང་ཁྲིད་ནས་ཚོང་ཁང་རྒྱབ་ཀྱི་ཁང་པ་གཞན་པ་ཞིག་ཏུ་ཁྲིད་སོང་།
ཁང་པ་འདི་ནི་ཇ་ཁང་དང་གསོལ་ཁང་གཉིས་ཀ་ཡིན་ཞིང་། རྩིག་འགྲམ་དུ་ཅོག་ཙེ་ཞིག་
ཡོད་པའི་སྟེང་དུ་བསླབ་དེབ་བཞག་འདུག་ལ། ད་སོ་མར་ལས་བྱ་འབྲི་མགོ་རྩོམ་གྱིན་
འདུག །ཁོས་བཤད་རྒྱུར། “ད་སོ་མར་བྲིས་ནས་འདིར་སླེབས་པ་ཡིན། དོན་ཚན་གཉིས་
པ་ངས་ད་དུང་བྲིས་ཚར་མེད། ཀོ་བས་ཀོ་ལྷམ་དང་ཀོ་སྐགས་བཟོས་ཆོག །ད་ནི་ངས་སླར་
ཡང་། ད་དུང་དེ་སྤྱད་ནས་ཀོ་སྒམ་ཡང་བཟོས་ཆོག་སྣོན་པར་བྱེད།” ཁོས་སྨྱུ་གུ་ཐོགས་
ནས་གཅིག་རེ་གཅིག་རེ་འབྲི་མགོ་བརྩམས་བྱུང་། “མི་ཡོད་དམ།” ཚོང་ཁང་ནང་ནས་
མི་ཞིག་གིས་འབོད་ཀྱིན་འདུག །བུད་མེད་ཅིག་གིས་བུད་ཤིང་ཉོ་དགོས་པ་ཡིན་འདུག
“ང་ཡོང་གིན་ཡོད།” ཁོ་རེ་ཏིས་ལན་སྟེར་ཞོར་སྒོ་ཕྱིར་བརྒྱུགས་སོང་། བུད་ཤིང་རྒྱ་མར་
ཚད་ཅིང་སྒོར་མོ་བླངས་རྗེས། ཡང་བརྒྱུགས་ཏེ་གྲུ་གའི་རྩིས་ཐོའི་སྟེང་དུ་བཀོད། སླར་
ཡང་ཕྱིར་ལོག་སྟེ་ལས་བྱ་འབྲི་བར་བྱེད། “མཉམ་འདུས་ཚིག་ཏུ་བསྒྱུར་ཐུབ་མིན་ལ་
ལྟོས་དང་།” ཁོས་འདོན་ཞོར་དང་འབྲི་ཞོར་བྱེད་ཀྱི་འདུག ། “ལྗོངས་རྒྱུའི་འཁུར་
ཁུག །དམག་མིའི་རྒྱབ་ཁུག །ཨ་ཁ་ཁ། ངའི་ཁའོ་ཧྥེ་འཕྱུར་བྱུང་།” ཁོས་གློ་བུར་དུ་
སྐད་ཅིག་བརྒྱབ་ནས་ཐབ་ཀའི་གན་དུ་བརྒྱུགས་ཤིང་། མེ་ཐོག་ནས་ཁའོ་ཧྥེ་དེམ་ཕར་
བླངས་བྱུང་། ཁོས་བཤད་རྒྱུར། “འདི་ནི་ངའི་མ་ཡུམ་གྱི་ཁའོ་ཧྥེ་ཡིན། ངས་ཀྱང་ཁའོ་ཧྥེ་
བསྐོལ་ཤེས་དགོས་འདུག །ཅུང་ཙམ་ནས་ངེད་གཉིས་ཀྱིས་ཁོ་མོར་བསྐྱལ་ནས་སོང་ན་ཁོ་
མོ་ཐུགས་དགྱེས་སྲིད། ཁོ་མོ་མལ་ཁྲིའི་སྒང་ནས་ཉིན་བདུན་ལ་ཉལ་སོང་་ཨེ། བྱ་
ཚིག་གི་གདངས་ཀྱི་འགྱུར་ལྡོག །ཐེངས་རེ་རེར་ཡང་ཁའོ་ཧྥེ་དེམ་གྱིས་ངའི་མཛུབ་མོ་
བསྲེགས་འགྲོ ‘དམག་མིའི་རྒྱབ་ཁུག'བྲིས་ཚར་རྗེས། ངས་ད་ནི་ཅི་ཞིག་བསྣན་ན་
འགྲིག་གམ། ངས་མིང་ཚིག་གཞན་པ་བཙལ་ན་འགྲིག །ཤོག །ངའི་ཡུམ་ཆེན་ལ་མཇལ་
རོགས།”
ཁོ་རེ་ཏིས་སྒོ་ཕྱེ་སྟེ་ངེད་གཉིས་ཁང་པ་ཆུང་ཆུང་གཞན་ཞིག་གི་ནང་དུ་ཕྱིན། ཁོ་རེ་
ཏིའི་མ་ཡུམ་མལ་ཁྲི་ཆེ་བ་ཞིག་གི་སྒང་དུ་ཉལ་འདུག་ཅིང་། དབུ་རུ་མགོ་དཀྲིས་དཀར་
པོ་ཞིག་གཅུད་འདུག
“ཨ་མ་ལགས། ཁྱེད་ཀྱི་ཁའོ་ཧྥེ་སླེབས་བྱུང་།” ཁོ་རེ་ཏིས་ཤེལ་ཕོར་བཞག་རྗེས།
“འདི་ནི་ངའི་སློབ་གྲོགས་ཡིན” ཟེར།
“ཨ། བྱིས་པ་བཟང་པོ། ཁྱོད་ནི་ནད་པར་ལྟ་རུ་ཡོང་བ་ཡིན་འདུག །ཨེ་རེད།” ཁོ་
རེ་ཏིའི་མ་ཡུམ་གྱིས་ང་ལ་དེ་ལྟར་བཤད་བྱུང་།
སྐབས་དེར། ཁོ་རེ་ཏིས་མ་ཡུམ་གྱི་རྒྱབ་ཏུ་སྔས་འབོག་བཞག་པ་དང་། ཉལ་ཐུལ་
ལེགས་པར་བལྟབས་ལ། མེ་འབུད་ཅིང༌། ཆ་སྒམ་སྟེང་གི་བྱི་ལ་ཕྱིར་བདའ་བར་བྱེད།
“ཨ་མ་ལགས། ད་དུང་གཞན་ཅི་ཞིག་མཁོ་འདུག” ཁོ་རེ་ཏིས་ཤེལ་ཕོར་ལེན་བཞིན་
དུ་འདྲི་རྒྱུར། “ཁྱེད་ཀྱིས་གློ་ཐང་ཤོག་སྒམ་གཉིས་ཀ་འཐུང་ཟིན་ནམ། གལ་ཏེ་ཚར་ཟིན་
ན་ང་སྨན་ཁང་དུ་སོང་ནས་སླར་ཡང་ཉོས་ཆོག །བུད་ཤིང་སྔར་ནས་ཕོག་ཟིན། ཆུ་ཚོད་
བཞིའི་སྟེང་། ངས་ཁྱེད་ཀྱིས་བཤད་པ་ལྟར་ལུག་ཤ་མེ་ཐོག་ཏུ་བཞག་ཆོག །སྣུམ་སེར་
འཚོང་བའི་བུད་མེད་ཡོང་ན་ངས་དུང་ཙེ་བརྒྱད་དེ་སྟེར་ངེས། ཚང་མ་བཀོད་སྒྲིག་བྱས་
ཟིན།ཁྱེད་ཀྱིས་སེམས་ཁུར་མ་གནང་།”
“བཀའ་དྲིན་ཆེ། གཅེས་ཕྲུག སྙིང་རྗེ་བའི་གཅེས་ཕྲུག དོན་དག་ཅི་ཡང་མེད། ཁྱོད་
སོང་དང་ཆོག །ཁྱོད་ཀྱི་སེམས་ལ་ཡོངས་རྫོགས་དྲན་འདུག” རྒན་མོས་དེ་ལྟར་བཤད་བྱུང་།
ཁོ་རེ་ཏིའི་མ་ཡུམ་གྱིས་ང་ལ་ཀ་ར་ཟ་རུ་བཅུག་བྱུང༌། དེར་མཐུད་ནས་ཁོ་རེ་ཏིས་
མཛུབ་མོ་ཀེར་ཏེ། ཁོའི་ཡབ་ཆེན་དམག་ནང་དུ་ཡོད་དུས་ཀྱི་འདྲ་པར་དེ་ང་ལ་བསྟན་
བྱུང་། ཁོའི་ཡབ་ཆེན་གྱིས་དམག་ལྭ་གྱོན་ཞིང་བྲང་ཁར་གཅིག་བརྒྱད་རེ་དྲུག་ལོར་ཆིང་
ཝང་ཝོམ་བྷེར་ཏོས་བཀོད་འདོམས་བྱེད་པའི་དམག་སྒར་བཞི་པར་ཡོད་སྐབས་གནང་
བའི་བྱས་རྗེས་རྟགས་མ་དེ་བཏགས་འདུག ཁོའི་ངོ་གདོང་བུ་དང་གཅིག་མཚུངས་སུ་
འདུག་ཅིང་། སྐད་ཆ་བཤད་ཤེས་པའི་མིག་ཟུང་དང་བློ་བག་ཡངས་པའི་འཛུམ་མདངས་
ལྡན། ང་ཚོ་སླར་ཡང་ཕྱིར་ཇ་ཁང་ནང་དུ་སླེབས། “ངས་ཚིག་དེ་རྙེད་བྱུང་།” ཁོ་རེ་ཏིས་
དེ་ལྟར་ཟེར་བཞིན་དེ་མ་ཐག་ཏུ་ལས་བྱ་འབྲི་དེབ་སྟེང་དུ། “ཀོ་བས་ད་དུང་རྟ་སྒ་བཟོས་
ཆོག” ཅེས་བྲིས་བྱུང་། “འཕྲོ་མ་ངས་དོ་དགོང་ནུབ་མོ་འབྲི་རྒྱུ་ཡིན། དོ་དགོང་ཧ་ཅང་
འཕྱི་བོ་ལོན་ན་མ་གཏོགས་ཉལ་མི་ཐུབ། ཁྱོད་ལ་སློབ་སྦྱོང་བྱེད་པའི་དུས་ཚོད་ཡོད་པར་
མ་ཟད། ད་དུང་ཕྱི་རོལ་ཏུ་རྩེད་མོར་ཡོང་ཆོག་པས། ངོ་མ་བདེ་སྐྱིད་ལྡན་འདུག” ཞེས་
བཤད་རྗེས། ཁོ་རེ་ཏི་སླར་ཡང་དགའ་དགའི་ངང་ཕྱིར་ཚོང་ཁང་དུ་བརྒྱུགས་སོང་སྟེ།
གཤགས་མ་དག་སྟེགས་བུའི་ཐོག་ཏུ་བཞག་ནས་དུམ་བུ་གཉིས་སུ་གཏུབ་མགོ་བརྩམས་
བྱུང་། ཁོས་བཤད་རྒྱུར། “འདི་ནི་ལུས་རྩལ་སྦྱོང་བརྡར་བྱེད་པ་ཡིན། ལག་པ་རྐྱོང་སྐུམ་
བྱེད་པའི་ལུས་རྩལ་མ་རེད་དམ། ཡབ་ཆེན་ཕྱིར་མ་ལོག་པའི་སྔོན་དུ་གཤགས་མ་ཡོངས་
རྫོགས་གཏུབ་ཚར་བར་བྱས་ནས་ཁོང་ཐུགས་དགྱེས་པར་བྱ་སྙམ་པ་ཡིན། ཐབས་རྡུགས་
པ་ལ། གཤགས་མ་གཏུབ་ཚར་འཕྲལ་སླར་ཡང་གསལ་བྱེདTདངIགཉིས་ཀ་བྲི་དགོས།
འབྲི་རིམ་གཡས་འཁྱོག་གཡོན་འཁྱོག་ཡིན་པས་དགེ་རྒན་གྱིས་ནམ་རྒྱུན་སྦྲུལ་ཞིག་
འདྲ་འདུག་ཟེར། ཐབས་ཅི་ཡོད། ངས་ལས་ཀ་ལས་པ་ཡིན་ཟེར་བ་ལས་ཐབས་མི་འདུག
ཆེས་གལ་ཆེ་བ་ནི་མ་ཡུམ་གྱི་ནད་གཞི་མྱུར་མོར་དྲག་རྒྱུ་དེ་རེད། གནམ་རྒན་མས་
ཐུགས་རྗེས་གཟིགས་ཏེ་ད་ལྟ་ཇེ་བཟང་དུ་གྱུར་འདུག སང་ཞོགས་བྱ་ཕོ་གྲགས་དུས་ང་
ལངས་ཏེ་བརྡ་སྤྲོད་སྦྱོང་དགོས། ཨོ། ཡང་གཤགས་མ་དྲུད་ནས་སླེབས་བྱུང་། ང་སོང་ནས་
ལས་ཀ་ལས་དགོས།”
གཤགས་མ་མཐོན་པོར་བརྩིགས་པའི་ཤིང་རྟ་ཞིག་ཚོང་ཁང་གི་སྒོ་མདུན་ནས་
བསྡད་བྱུང༌། ཁོ་རེ་ཏི་བརྒྱུགས་སོང་སྟེ་ཤིང་རྟའི་བདག་པོ་སྐད་ཆ་ཚིག་འགའ་བཤད་
རྗེས།ཕྱིར་བརྒྱུགས་ཡོང་སྟེ་ང་ལ། “ངས་ཁྱོད་ལ་སྡོད་གྲོགས་བྱ་ཐབས་མ་བྱུང་། སང་ཉིན་
མཇལ་བར་བྱ། ཁྱོད་ངེད་ཚང་ལ་ངར་བལྟ་རུ་ཡོང་བས། ང་ཧ་ཅང་དགའ་སོང་། ཁྱོད་མུ་
མཐུད་དུ་སྤྲོ་བསང་ལ་ཕེབས་ཤིག ཁྱོད་ནི་དངོས་གནས་བདེ་སྐྱིད་ལྡན་པར་
འདུག”ཟེར།
ང་ལ་ལག་འཇུ་བྱས་ཤིང་བདེ་མོ་གཏམ་རྗེས། ཁོ་བརྒྱུགས་ཏེ་གཤགས་མ་སྐྱེལ་དུ་
སོང་ཞིང་། ཤིང་རྟ་དང་ཚོང་ཁང་གི་བར་ནས་ལས་བྲེལ་བྱེད་མགོ་བརྩམས་བྱུང་། ཁོའི་
སྟངས་སྟབས་ལ་དེ་འདྲའི་ལྡེམ་མྱུར་ལྡན་ཞིང་ཤིན་ཏུ་བྱང་ཆ་ཆེ་བར་འདུག་ལ། བྱི་
ལྤགས་ཞྭ་མོའི་གཤམ་གྱི་ངོ་གདོང་དམར་པོ་ནི་མེ་ཏོག་རྒྱ་སེ་དམར་པོ་ཞིག་དང་འདྲ་
བར་མཐོང་ན་ཧ་ཅང་ཡིད་དུ་འོང་བ་ཞིག་རེད།
ཁོས་ང་ལ་“ཁྱོད་ལ་དངོས་གནས་བདེ་སྐྱིད་ལྡན་འདུག” ཟེར། ཨོ། དེ་འདྲ་མ་
རེད། ཁོ་རེ་ཏི། དེ་འདྲ་ཞིག་ག་ལ་ཡིན། ཆེས་བདེ་སྐྱིད་ལྡན་པ་དེ་ནི་ཁྱོད་རེད། རྒྱུ་མཚན་
ནི་ཁྱོད་ཀྱིས་སློབ་སྦྱོང་བྱེད་ནུས་ལ་ངལ་རྩོལ་ཡང་བྱེད་ནུས། ཁྱོད་ཀྱིས་ད་དུང་ཕ་མའི་
ཚབ་ཏུ་སེམས་ཁྲལ་མཉམ་ཁུར་བྱ་ནུས། ངའི་སློབ་གྲོགས་བཟང་པོ། ཁྱོད་ནི་ང་ལས་
མཆོག་སྟེ། ང་དང་བསྡུར་ན་ལྡབ་བརྒྱ་ཕྲག་གི་འཇོན་ནུས་ལྡན་འདུག །

སློབ་གཙོ།
ཚེས་བཅོ་བརྒྱད་ཉིན། རེས་གཟའ་པ་སངས།

དེ་རིང་སྔ་དྲོ་ཁོ་རེ་ཏི་ཧ་ཅང་དགའ་ཡིན་འདུག །རྒྱུ་མཚན་ནི་ཟླ་རྒྱུགས་ལ་ཁོ་རང་
ལོ་རིམ་གཉིས་པའི་སྐབས་ཀྱི་དགེ་རྒན་ཁོ་ཨ་ཏིད་རྒྱུགས་སྤྲོད་ལྟ་ཞིབ་བྱེད་དུ་ཡོང་བས་
རེད། དགེ་རྒན་ཁོ་ཨ་ཏིད་ནི་གཟུགས་གཞི་ཆེ་ཞིང་དབུ་སྐྲ་རྫུབས་ཤིང་སྟུག་པ་དང་། ངོ་
གདོང་ཧྲིལ་པོར་སྨ་ར་སྟུག་པོ་སྐྱེས་པ། སྤྱན་ཟུང་ཤིན་ཏུ་གནག་ལ་སྐད་སྒྲ་འབྲུག་ལྟར་
གསལ་བ་ཞིག་རེད། ཁོང་གིས་དུས་རྒྱུན་བྱིས་པ་དག་ལ་ཁོ་ཚོ་ཚལ་བར་གཤགས་རྒྱུ་ཡིན་
ཟེར་བའམ། གཉའ་ནས་བཙིར་ཏེ་ཉེན་རྟོག་ཁང་དུ་སྐྱེལ་རྒྱུ་ཡིན་ཟེར་ནས་སྐྲག་སློང་
བར་བྱེད་ལ། ལན་རེར་ངོ་གདོང་ནས་ཧ་ཅང་འཇིགས་སུ་རུང་བའི་རྣམ་འགྱུར་སྣ་
ཚོགས་ཀྱང་སྟོན་པར་བྱེད་མོད། དོན་དངོས་ཐོག་ཁོས་མི་སུ་དང་སུ་ལའང་ཆད་གཅོད་
མི་བྱེད་ལ། གདོང་གི་འཛུམ་མདངས་ནམ་ཡང་སྨ་རའི་གཏིང་དུ་སྦས་ཏེ་གཞན་ལ་ཚོར་
དུ་མི་འཇུག །སློབ་གྲྭའི་ནང་དུ་དགེ་རྒན་ཁོ་ཨ་ཏིད་དང་བཅས་པའི་ཁྱོན་སྡོམ་དགེ་རྒན་
བརྒྱད་ཡོད་པ་དང་། གཟུགས་གཞི་ཐུང་ཞིང་ལོ་གཞོན་ཞིག་དང་མཚུངས་པའི་ཚབ་ཁྲིད་
དགེ་རྒན་གཅིག་ཡོད། ལོ་རིམ་བཞི་པར་དགེ་རྒན་འཐེང་བོ་ཞིག་ཡོད་པ་དེས་ལུས་པོ་
ཡོངས་རྫོགས་ན་ཟུག་གིས་ཁེངས་ཡོད་པ་ལྟར་རྒྱུན་དུ་ལྭ་བ་ཧ་ཅང་མཐུག་པོ་ཞིག་གྱོན་
ཞིང་། ལུག་བལ་གྱིས་བསླས་པའི་མགུལ་ཆིངས་ཤིག་དཀྲིས་འདུག །བཤད་པ་ལྟར་ན་
ཁོང་གིས་གྲོང་གསེབ་ནས་སློབ་ཁྲིད་བྱེད་སྐབས་བརླན་གཤེར་ཧ་ཅང་ཆེ་བ་སྟེ། ཐ་ན་
སློབ་ཁང་གི་རྩིག་ངོས་སུའང་ཆུ་ཐིགས་འཛུམ་ཡོང་བས། ཁོ་ལའང་རང་བཞིན་གྱིས་
གོམས་སྲོལ་འདི་འདྲ་ཞིག་ཆགས་པར་གྱུར་སྐད། ལོ་རིམ་བཞི་པའི་དགེ་རྒན་གཞན་
ཞིག་ནི་དབུ་སྐྲ་དུང་ལྟར་དཀར་ཞིང་། སྔོན་དུས་ལོང་བའི་སློབ་གྲྭར་སློབ་ཁྲིད་བྱེད་མྱོང་
བ་ཞིག་རེད། ད་དུང་ཆས་གོས་ལ་དོ་སྣང་བྱེད་ཅིང་། གདོང་བར་མིག་ཤེལ་བསྐྱོན་པ་
དང་། གསེར་མདོག་གི་ཁྱུང་རུ་ཤར་མོ་གཉིས་བཞག་པའི་དགེ་རྒན་དེའི་ཚབ་མིང་ལ་
‘ལས་འཛིན་པ་ཆུང་བ”ཟེར། དེའི་རྒྱུ་མཚན་ཡང་ཁོས་སློབ་ཁྲིད་བྱེད་པའི་ཞར་ལ།
ལས་འཛིན་པའི་བསླབ་གཞི་སྦྱངས་ཏེ་མཐར་ཕྱིན་འཛིན་རྟགས་ཀྱང་བླངས་སོང་། ཁོས་
ད་དུང་འཕྲིན་ཡིག་ཇི་ལྟར་འབྲི་བའི་སྐོར་གྱི་དཔེ་ཆ་ཞིག་ཀྱང་བརྩམས་ཡོད། ང་ཚོར་
རྩལ་སྦྱོང་འཁྲིད་པའི་དགེ་རྒན་ནི་དམག་མི་ཞིག་ཡིན། ཁོས་དེ་སྔོན་གྷ་རི་བྷལ་ཏི་དང་
ལྷན་དུ་དམག་འཁྲུག་བརྒྱབ་མྱོང་ཞིང་། སྐེ་མགུལ་དུ་ད་དུང་མི་ཨ་སོ་དམག་འཁྲུག་
སྐབས་སུ་དམག་གྲིས་རྨས་པའི་རྨ་ཤུལ་འདུག །འཕྲོར་མཐུད་ནས་ད་དུང་ང་ཚོའི་སློབ་
གཙོ་ཡོད་པ་རེད། ཁོའི་གཟུགས་གཞི་མཐོ་ཞིང་ཆེ་ལ། ཀླད་པ་སྤྱི་ཐེར་དུ་ཡོད་ཅིང་།
མཐའ་ཤན་སེར་པོ་ཅན་གྱི་མིག་ཤེལ་ཞིག་བསྐྱོན་པ་དང་། དངུལ་མདོག་གི་སྨ་ར་དཀར་
པོ་བྲང་ངོས་སུ་ལྷོད་པོར་བཤམས་འདུག །ཁོང་གིས་ནམ་རྒྱུན་ལྭ་བ་ནག་པོ་ཆ་ཚང་ཞིག་
མནབས་ཏེ་སྒྲོག་གུ་གོང་རྩ་བར་དུ་སྒྲོག་པར་བྱེད། ཁོང་སློབ་མ་དག་ལ་མཐུན་ཞིང་
བྱམས་ཏེ། ཁོ་ཚོས་སྐྱོན་ཆ་ལས་ཏེ་སློབ་གཙོའི་གཞུང་ལས་ཁང་དུ་བོས་ཤིང་། འདར་
སིག་སིག་ངང་སྐྱོན་བརྗོད་ལ་བསྒུགས་ནས་སྡོད་པའི་སྐབས་སུའང་། ཁོང་གིས་ཁོ་ཚོར་
བཀའ་བཀྱོན་མི་གནང་བར་ཁོ་ཚོའི་ལག་པ་ནས་འཇུས་ཏེ་བློ་སྒོ་འབྱེད་པ་དང་།ཁོ་ཚོར་
གནས་ལུགས་འཆད་ལ། ཁོ་ཚོར་རང་སྐྱོན་རང་བརྗོད་བྱེད་དགོས་ཚུལ་འཁྲིད་པ། ཁོ་ཚོ་
རྗེས་ཕྱོགས་སུ་བྱིས་པ་ཡ་རབས་ཤིག་བྱེད་པར་ཁས་འཆེས་པའི་བར་དུ་སློབ་གསོ་གཏང་
ངེས། ཁོང་གི་སློབ་གསོ་གཏོང་བའི་བྱེད་ཐབས་རྣམ་པ་སྣ་ཚོགས་ཡིན་ཞིང་རྣམ་འགྱུར་
ཡང་ཞི་མཐུན་སྙིང་ཉེ་ཡིན། བྱིས་པ་དག་སྒོ་ཁར་སླེབས་དུས་མིག་མཐའ་དམར་པོར་
གྱུར་ཏེ། སྐྱོན་བརྗོད་མྱངས་པ་ལས་ཀྱང་སྐྱོ་གདུང་གིས་ཁེངས་འདུག །ཉིན་བཞིན་
ཞོགས་པར། སློབ་གཙོ་ནི་ཆེས་ཐོག་མར་སློབ་གྲྭར་འབྱོར་མཁན་ཡིན་ཞིང་། སློབ་མ་
རྣམས་སློབ་གྲྭར་ཡོང་བར་སྒུག་པ་དང་ཁྱིམ་བདག་དག་གི་བསམ་འཆར་ལ་ཉན་པར་
བྱེད། ཕྱི་དྲོ་དགེ་རྒན་ཚང་མ་ཕྱིར་ཁྱིམ་དུ་ལོག་པའི་དུས་སུའང་། ཁོང་གིས་ད་དུང་སློབ་
གྲྭའི་མཐའ་འཁོར་དུ་སྐོར་ཞིབ་བྱས་ཏེ། སློབ་མ་ལ་ལར་ཤིང་རྟས་བརྡབས་རྨས་ཐེབས་
ཨེ་འགྲོ་དང་། སློབ་མ་འགའ་རེ་ད་དུང་ཁྲོམ་སྲང་དུ་རྩེད་གཡེང་བྱས་ཏེ་བསྡད་ཨེ་
འགྲོའམ། ཡང་ན་སློབ་མ་ལ་ལས་དཔེ་ཁུག་ནང་དུ་རྡོ་དང་བྱེ་ཟེགས་བཅུས་ཨེ་འགྲོ་བར་
སེམས་ཁྲལ་བྱེད། ནམ་རྒྱུན་ལྭ་བ་ནག་པོ་གྱོན་ཞིང་གཟུགས་གཞི་ཆེ་བའི་སློབ་གཙོའི་
སྣང་བརྙན་སྲང་མགོ་ནས་མཐོང་བའི་སྐབས་སུ།རྩེད་གཡེང་བྱེད་པའི་སློབ་མ་དག་གིས་
ལྕགས་སྨྱུག་གི་རྩེ་མོ་དང་། མཐེབ་རྡེའུ་ཡི་རོལ་རྩེད་མཚམས་བཞག་ནས་འུར་སྒྲ་དང་
བཅས་ཞོགས་འགྲོ་ལ། ཁོང་གིས་ཀྱང་རྒྱང་རིང་ནས་མཛུབ་མོ་ཀེར་ཏེ་ཁོ་ཚོ་སྐྲག་སློང་
ཞོར་དུ་གདོང་ལ་བྱམས་བརྩེ་དང་སྐྱོ་སྣང་གི་ཉམས་འགྱུར་ཞིག་མངོན་ཡོང་། ཡུམ་ཆེན་
གྱིས་བཤད་པ་ལྟར་ན། ཁོང་གི་བུ་དང་བླངས་དམག་བྱས་ཏེ་གཡུལ་ས་ནས་འདས་པ་
ནས་བཟུང་ཁོང་དགོད་ཀྱིན་པ་གཏན་ནས་མཐོང་མ་མྱོང་ཞིང་། ཁོང་གིས་བུ་ཡི་འདྲ་
པར་ནམ་ཡང་གཞུང་སྒྲུབ་ཅོག་ཙེའི་སྟེང་དུ་ཉར་ཡོད་སྐད། བུ་འདས་པའི་རྗེས་སུ། ཁོས་
སྐབས་ཤིག་རིང་ལས་བསྐྱུར་དགོངས་ཞུ་བྱེད་སྙམ་སྟེ་སྲིད་གཞུང་ལ་ལས་བསྐྱུར་སྙན་ཞུ་
ཞིག་བྲིས་མོད། འོན་ཀྱང་བྱིས་པ་དག་དང་ཁ་འབྲལ་མ་ཕོད་པར་ད་དུང་ཡང་ཁོའི་
གཞུང་སྒྲུབ་ཅོག་ཙེའི་སྟེང་མནན་ནས་ཡར་སྤྲོད་བྱས་མི་འདུག་ཟེར། ཉིན་ཞིག་ལ། ཁོས་
ཕལ་ཆེར་སེམས་ཐག་གཙང་བཅད་གནང་བྱུང་བ་དང་འདྲ་བས། ངའི་ཡབ་ཆེན་གྱིས་
སློབ་གཙོའི་གཞུང་ལས་ཁང་དུ་རྒྱུན་ཆད་མེད་པར་ཁོང་ལ། “ཁྱེད་རང་ཕེབས་དགོས་
བྱུང་ཚེ་ཧ་ཅང་ཡིད་ཕངས་པ་འདུག” ཅེས་ཞུས་ལ། ཏག་ཏག་ཁ་བརྡ་བྱེད་པའི་སྐབས་
སུ། སྐྱེས་པ་ཞིག་གིས་བྱིས་པ་སློབ་སྤོ་བྱེད་ཆེད་ནང་དུ་འཛུལ་སླེབས་བྱུང་། རྒྱུ་མཚན་ནི་
ཁོང་ཚང་གི་ཁྱིམ་ཚང་ཉེ་ལམ་སློབ་གྲྭའི་ཐག་ཉེ་སར་གནས་སྤར་བས། བྱིས་ཕོའང་སློབ་
གྲྭ་གཞན་ནས་སྤོས་ཏེ་ང་ཚོའི་སློབ་གྲྭར་གཞུག་དགོས་བྱུང་བ་ཡིན་འདུག །སློབ་གཙོས་
བྱིས་ཕོ་དེ་མཐོང་མ་ཉིད་དུ་ཤིན་ཏུ་ཧ་ལས་པར་གྱུར་ཅིང་། ཡུད་ཙམ་ལ་བྱིས་ཕོ་ཆུང་ངུ་
དེར་ཕུར་ཚུགས་སུ་བལྟས་རྗེས། ཅོག་ཙེ་ཐོག་གི་འདྲ་པར་ལ་ལྟ་ཙམ་བྱས་པ་དང་། སླར་
ཡང་ཁ་ཚུར་འཁོར་ནས་བྱིས་ཕོར་ལྟ་ཙམ་བྱས། དེ་ནས་ཁོ་རང་ཉིད་ཀྱི་པང་མདུན་དུ་
ཚུར་དྲུད་ཅིང་མགོ་བོ་ཡར་དགྱེ་རུ་བཅུག་པ་ན། བྱིས་པ་དེའི་བྱད་བཞིན་ཡོངས་རྫོགས་
ཁོའི་འདས་ཟིན་པའི་བུ་དང་གཅིག་འདྲ་གཅིག་མཚུངས་སུ་སྣང་། “ཆོག་གི” སློབ་
གཙོས་དེ་ལྟར་བཤད་རྗེས། དེའི་མུར་ཐོ་འགོད་ཀྱི་འགྲོ་ལུགས་བསྒྲུབས་པར་བྱས། ཕ་བུ་
གཉིས་ཕར་བསྐྱལ་རྗེས་ཁོང་འདང་རྒྱག་གི་ནང་དུ་ལྷུང་སོང་། “ཁྱེད་ཕེབས་དགོས་བྱུང་
ཚེ་ཧ་ཅང་ཡིད་ཕངས་པ་འདུག” ངའི་ཡབ་ཆེན་གྱིས་ཡང་བསྐྱར་དེ་ལྟར་བཤད། སློབ་
གཙོས་ཐོས་འཕྲལ་ཅོག་ཙེ་སྟེང་གི་ལས་བསྐྱུར་དགོངས་ཞུ་ལག་ཏུ་བླངས་ཏེ་དུམ་བུ་
གཉིས་སུ་གཤགས་ཤིང་། “ད་ནི་ང་མི་འགྲོ” ཞེས་གསུངས་བྱུང་། །

དམག་མི་རྣམས།
ཚེས་ཉེར་གཉིས་ཉིན། རེས་གཟའ་མིག་དམར།

སློབ་གཙོའི་བུ་ནི་དང་བླངས་དམག་ལ་ཞུགས་སྐབས་འདས་པ་རེད། དེ་བས་སློབ་
མ་རྣམས་སློབ་གྲོལ་བྱས་པའི་རྗེས་སུ། སློབ་གཙོ་ཁོང་རྒྱུན་དུ་སྲང་ལམ་དུ་སོང་ནས་
དམག་མི་རྣམས་ལ་ལྟ་བར་བྱེད། ཁ་སང༌། རྐང་དམག་སྟོང་སྡེ་གཅིག་སྲང་ལམ་བརྒྱུད་
ནས་འགྲོ་བཞིན་པར། བྱིས་པ་ལྔ་བཅུ་ལྷག་གིས་དམག་དཔུང་གི་རོལ་དབྱངས་རུ་ཁག་གི་
མཐའ་སྐོར་ཏེ། ཚད་ཤིང་གིས་དཔེ་ཁུག་དང་བཙིར་ཆས་སྟེང་དུ་དབྱངས་རྟ་ཡོད་པའི་
ངང་བརྡུངས་བཞིན་གླུ་ལེན་གར་འཁྲབ་བྱེད་ཀྱིན་ཡོད་པས།ང་ཚོའང་མི་གསུམ་རེ་ལྔ་རེ་
སྐོར་ཚོ་བྱས་ཏེ་ལམ་འགྲམ་ནས་ལྟད་མོར་བལྟས་པ་ཡིན། གྷར་རོ་ནེས་ལྭ་བ་དོག་པོ་དེ་
གྱོན་ནས་སྒོང་ཕྱེ་ཆེན་པོ་ཞིག་འཆའ་བཞིན་ཡོད་པ་དང་། ཝོ་ཏི་ཉིས་ད་དུང་ཁོའི་ལྭ་བ་
འཕྱོར་བོའི་སྟེང་གི་སྤུ་རྡུལ་འཐུ་བར་བྱེད་ཅིང་། མགར་བའི་བུ་ཕེ་རེ་ཁོ་སིས་ཁོའི་ཡབ་
ཆེན་གྱི་སྟོད་གོས་རིང་པོ་དེ་གོན་འདུག །གཞན་ཁ་ལ་བྷིར་ཡའི་བྱིས་ཕོ་དང་ཞལ་མཁན་
གྱི་བུ། མགོ་སྐྲ་དམར་པོ་ཡིན་པའི་ཁོ་ར་ཆི། གདོང་སྐྱི་མཐུག་པའི་ཧྥུ་རན་ཏི་དང་ཡབ་
ཆེན་སྒྱོགས་དམག་སྒར་དཔོན་ཡིན་ཞིང་བྱིས་པ་ཆུང་ངུ་ཤིང་རྟའི་འོག་ནས་བསྐྱབས་
མྱོང་ལ། ད་ལྟ་འཁར་བར་ཁེན་ནས་འགྲོ་བཞིན་པའི་རོ་བྷེར་ཏི་དང་བཅས་པ་ཡོད། དམག་
མི་གྱོལ་བོ་ཞིག་ཚུར་ཡོང་བཞིན་ཡོད་པར་ཧྥུ་རན་ཏིས་དེའི་ཕྱོགས་སུ་བལྟས་ནས་ཧབ་
དགོད་བྱས་བྱུང་། གློ་བུར་དུ་ལག་པ་ཆེན་པོ་གཉིས་ཁོའི་ཕྲག་པའི་སྟེང་དུ་བཞག་པའི་
ཚོར་སྣང་བྱུང་། ཕྱིར་འཁོར་ནས་ལྟ་དུས་སློབ་གཙོ་ཡིན་འདུག །སློབ་གཙོས་ཁོ་
ལ། “མཉམ་འཇོག་བྱོས། དམག་དཔུང་གི་ཁྲོད་ཀྱི་འགུལ་སྐྱོད་སྟབས་བདེ་མིན་པའི་
དམག་མི་ལ་འཕྱ་དགོད་བྱེད་པ་ནི་བཟུང་བཀྱིགས་ཐེབས་པའི་མི་ལ་སྡིགས་མོ་བྱེད་པ་ལྟ་
བུ་ཡིན་ཕྱིར། ཧ་ཅང་ངོ་གནོང་དགོས་པ་ཞིག་རེད།” ཅེས་གསུངས་བྱུང་པས། ཧྥུ་རན་ཏི་
དེ་མ་ཐག་ཏུ་བྲོས་སོང་། དམག་མི་རྣམས་ནི་མི་བཞི་རེ་གྲལ་སྟར་གཅིག་བྱས་ཏེ་ང་ཚོའི་
མདུན་དུ་གཤར་བྱུང་ལ། ལུས་སྟེང་ཧྲིལ་པོ་རྔུལ་ཆུ་དང་ས་རྡུལ་གྱིས་སྦགས་འདུག་ཀྱང་
མེ་མདའ་ནི་ཉི་འོད་ཀྱི་འོག་ཏུ་འོད་ལམ་ལམ་བྱེད་ཀྱིན་གདའ། སློབ་གཙོས་ང་ཚོར།
“བྱིས་པ་ཚོ། ཁྱོད་ཚོས་དམག་མི་རྣམས་ལ་མོས་གུས་བྱ་འོས། ཁོ་ཚོ་ནི་ང་ཚོར་སྲུང་སྐྱོབ་
བྱེད་མཁན་ཡིན། གལ་ཏེ་ཉིན་ཞིག་ལ་མཐའ་དམག་གིས་ང་ཚོའི་རྒྱལ་ཁབ་ལ་བཙན་
འཛུལ་བྱས་པ་ཡིན་ན། ཁོ་ཚོས་ང་ཚོའི་ཆེད་དུ་དམག་འཁྲུག་རྒྱག་དགོས་པ་རེད། ཁོ་
ཚོའང་བྱིས་པ་རེད་དེ། ཁྱོད་ཚོ་ལས་ལོ་འགས་ཆེ་བ་ཙམ་ཡིན་ལ་སློབ་གྲྭའང་འགྲིམ་
དགོས། ད་དུང་ཁྱོད་ཚོ་དང་འདྲ་བར་དབུལ་ཕྱུག་གི་ཁྱད་པར་ཡང་ཡོད་ཅིང་དབྱི་ཐ་ལིའི་
ས་ཆ་སོ་སོ་ནས་ཡོང་བ་རེད། ཁྱོད་ཚོས་ལྟོས་དང་། ཁོ་ཚོའི་གཟུགས་བྱད་ལ་བལྟས་པས་
ཀྱང་ཁོ་ཚོའི་ཁྲོད་དུ་སི་ཆི་ཡི་ཡའི་མི་དང་། སར་དྷེ་ཉ་ཡི་མི། ན་པོ་ལིའི་མི། ལོན་བྷར་དྷི་
ཡའི་མི་སོགས་ཡོད་པ་ངོས་འཛིན་བྱེད་ཐུབ། འདི་ནི་དམག་དཔུང་གི་སྟོང་སྡེ་རྒན་གྲས་
ཤིག་སྟེ། གཅིག་བརྒྱད་གྱ་བཞི་ལོའི་གཡུལ་འགྱེད་ལའང་ཞུགས་མྱོང་བ་རེད། ད་ལྟ་
སྔོན་ཆད་ཀྱི་དམག་མི་དག་ཡོད་མི་སྲིད་མོད། འོན་ཀྱང་རུ་དར་ནི་སྔོན་ཆད་ཀྱི་རུ་དར་
རེད། ཁྱོད་ཚོ་འཇིག་རྟེན་འདིར་མ་བསླེབ་སྔོན་གྱི་ལོ་ངོ་ཉི་ཤུ་ལྷག་གི་རིང་ལ། ང་ཚོའི་
དམག་མི་ཅི་འདྲའི་བགྲང་གིས་མི་ལང་བ་ཞིག་ང་ཚོའི་རྒྱལ་ཁབ་སྲུང་སྐྱོབ་ཀྱི་ཆེད་དུ་
རུ་དར་འདིའི་འོག་ཏུ་དཔའ་ངར་ངང་འགྱེལ་ཡོད་པ་རེད་ཨང” ཞེས་གསུངས་པ་དང་།
གྷར་རོ་ནེས་སྐད་བརྒྱབ་ནས། “སླེབས་བྱུང་། སླེབས་བྱུང” ཟེར། དམག་མི་རྣམས་ཀྱི་
མགོ་ཐོག་ནས་ཕར་བལྟས་པ་ན། རྒྱང་མི་རིང་བའི་སར་རུ་དར་ལྷབ་ལྷབ་ཏུ་གཡོ་བ་
མཐོང་ཐུབ། སློབ་གཙོས་“བྱིས་པ་ཚོ། ཉོན་ཅིག །ཁ་དོག་གསུམ་ལྡན་གྱི་དར་ཆ་ང་
ཚོའི་དྲང་ཐད་དུ་སླེབས་སྐབས། ང་ཚོས་ལག་པ་མཐོ་རུ་བཏེགས་ནས་རུ་དར་ལ་གུས་
འདུད་ཞུ་དགོས” ཞེས་གསུངས་བྱུང་། དམག་དཔོན་ཞིག་གིས་རལ་ཞིང་མདོག་ཡལ་
ཡུ་བའི་སྟེང་དུ་གཟི་བརྗིད་རྟགས་མ་མང་པོ་བཀལ་ཡོད་པའི་རུ་དར་ཞིག་འཕྱར་
ནས་ང་ཚོའི་མདུན་ཕྱོགས་སུ་སླེབས་བྱུང༌། ང་ཚོས་མཉམ་དུ་ལག་པ་མཐོན་པོར་
བཏེགས་ནས་གུས་འདུད་ཞུས། དམག་དཔོན་དེས་ང་ཚོའི་ཕྱོགས་སུ་འཛུམ་དམུལ་དང་
བཅས་ལག་བརྡ་བསྟན་བྱུང་། “འཇེམ་པོ་འདུག” མི་ཞིག་གིས་ང་ཚོའི་རྒྱབ་ཕྱོགས་ནས་
དགའ་འབོད་བྱས་བྱུང་། ང་ཚོས་སྐེ་ཕྱིར་དཀྱོགས་ནས་ལྟ་དུས། མ་གཞི་ལས་འབུད་བྱས་
ཟིན་པའི་དམག་དཔོན་རྒན་པ་ཞིག་རེད་ཅིང་། སྟོད་གོས་ཀྱི་སྒྲོག་ཁུང་དག་ཏུ་ཁི་རི་མེ་
ཡའི་གཡུལ་འགྱེད་སྐབས་ཀྱི་གཟེངས་བསྟོད་ཞགས་རྒྱན་དུ་མས་སྤུད་འདུག །ཁོས་“ཧ་
ཅང་ལེགས་འདུག །བྱིས་པ་ཚོ། ཁྱོད་ཚོས་དོན་བཟང་དཔེ་མེད་བསྒྲུབས་སོང” ཟེར།
སྐབས་དེར། དམག་དཔུང་གི་རོལ་དབྱངས་རུ་ཁག་སྲང་སྣེ་ནས་ཕར་བསྐྱོགས་སོང་ལ། ལྟ་
རུབ་བྱེད་པའི་བྱིས་པ་དག་གིས་དམག་དུང་གི་སྒྲ་དང་བསྟུན་ནས། དམག་འཁྲུག་གི་གླུ་
དབྱངས་ཤིག་ལེན་པ་བཞིན་དུ་དགའ་སྤྲོ་ཆེན་པོས་དགའ་འབོད་བྱེད་ཀྱིན་འདུག དམག་
དཔོན་རྒན་པས་ང་ཚོར་བལྟས་ཏེ་སླར་ཡང་། “ཧ་ཅང་འཇེམ་པོ་འདུག །ཆུང་དུས་ནས་
རུ་དར་ལ་མོས་གུས་བྱ་མཁན་དེ། ནར་སོན་རྗེས་ཅིས་ཀྱང་དམག་དར་སྲུང་སྐྱོབ་བྱེད་
མཁན་དུ་འགྱུར་ངེས་རེད” ཅེས་གསུངས་སོང་།

ནེལ་ལིའི་“སྲུང་མ།”
ཚེས་ཉེར་གསུམ་ཉིན། རེས་གཟའ་ལྷག་པ།

ཉམ་ང་བའི་ནེལ་ལི་ཆུང་ངུ་ཡང་ཁ་སང་དམག་མིའི་དཔུང་སྐྱོད་ལ་ལྟ་རུ་ཡོང་
ཡོད་མོད། ཡིན་ནའང་ཁོའི་རྣམ་འགྱུར་ལ་བལྟས་ན། ང་ནི་ནམ་ཡིན་ཡང་དམག་མི་
ཞིག་ཏུ་འགྱུར་མི་སྲིད་ཟེར་གྱིན་པ་དང་འདྲ། ནེལ་ལི་ནི་བྱིས་པ་ཡ་རབས་ཧུར་བརྩོན་
ཅན་ཞིག་ཡིན་མོད། འོན་ཀྱང་ཁོའི་ལུས་པོ་རིད་ཅིང་ཐུང་ལ་གཉོད་ཆུང་བས། ཐ་ན་
དབུགས་འབྱིན་རྔུབ་བྱེད་པར་ཡང་དཀའ་ངལ་ཡོད་པ་ལྟར་སྣང་ལ། ནམ་རྒྱུན་རས་
རྫབས་ཀྱི་ཕྱི་ལྭ་ནག་པོ་འོད་ཡུག་པ་ཞིག་གྱོན་ཡོད། ཁོའི་མ་ཡུམ་ནི་བུད་མེད་སྐྲ་སེར་
གཟུགས་ཐུང་ཞིག་ཡིན་ཞིང་། མོའང་ལྭ་བ་ནག་པོ་གྱོན་པར་དགའ། མོས་ནེལ་ལི་ལ་
ཧ་ཅང་གཅེས་ཤིང་། སློབ་གྲྭ་གྲོལ་སྐབས་བྱིས་པ་གཞན་གྱིས་ཁོར་ཐུབ་ཚོད་བྱེད་པར་
དོགས་པས་ཉིན་རེ་བཞིན་ཁོ་བསུ་རུ་ཡོང་གིན་འདུག །ཐོག་མའི་དུས་སུ། ནེལ་ལི་ནི་
ཉམ་ང་བའི་ཕྲག་སྒུར་ཞིག་ཡིན་པས། བྱིས་པ་མང་པོ་ཞིག་གིས་དཔེ་ཁུག་གིས་ཁོའི་
སྒལ་བར་རྡུང་ནས་ཐུབ་ཚོད་བྱེད་མོད། འོན་ཀྱང་ཁོས་ངོ་རྒོལ་གཏན་ནས་མི་བྱེད་ལ།
མ་ཡུམ་ལ་གཏུག་བཤེར་ཡང་མི་བྱེད། རྒྱུ་མཚན་ནི་མ་ཡུམ་གྱིས་ཁོ་རང་བྱིས་པ་དག་
གི་རྩེད་ཆས་སུ་གྱུར་པ་རྟོགས་ཚེ་སེམས་སྡུག་བྱས་འོང་བར་དོགས་པ་རེད། བྱིས་པ་
དག་གིས་ཁོ་ལ་ཁྲེལ་དགོད་བྱས་ཀྱང་། ཁོས་ནི་མགོ་བོ་ཅོག་ཙེའི་ཐོག་ཏུ་བསྙེས་ནས་
ཁ་རོག་རོག་གེར་ངུ་བ་ཙམ་ལས་ཅི། ཉིན་ཞིག་གི་ཞོགས་པར། གྷར་རོ་ནེ་གཞི་ནས་
གནམ་ལ་ལྡིང་བྱུང་། “ད་ནས་བཟུང་སུ་ཞིག་གིས་ནེལ་ལི་ལ་ལག་པ་རེག་ཙམ་བྱེད་
ན། ངས་ཁུ་ཚུར་གཞུ་ཐེངས་གཅིག་གིས་དེའི་ཀླད་པའི་ཕྱི་ལྟག་ལ་བརྒྱབ་སྟེ་སྐོར་བ་
གསུམ་འཁོར་དུ་གཞུག་རྒྱུ་ཡིན” ཟེར། ཧྥུ་རན་ཏི་ཡིད་མི་ཆེས་པས། གྷར་རོ་ནེས་
དངོས་གནས་ཁུ་ཚུར་གཞུ་ཐེངས་གཅིག་གིས་སྐོར་བ་གསུམ་འཁོར་དུ་བཅུག་བྱུང་།
དེ་ནས་བཟུང་། ཡང་བསྐྱར་ནེལ་ལི་ལ་ཐུབ་ཚོད་བྱེད་མཁན་མེད་པར་གྱུར། དགེ་རྒན་
གྱིས་ནེལ་ལི་དང་གྷར་རོ་ནེ་གྲལ་མཚེས་བྱེད་དུ་བཅུག་ཅིང་ཁོ་གཉིས་ཀ་གྲོགས་པོར་
གྱུར་སོང་། ནེལ་ལི་ནི་ནམ་རྒྱུན་གྷར་རོ་ནེ་དང་འགྲོགས་རྒྱུར་ཧ་ཅང་དགའ་སྟེ། སློབ་
གྲྭར་སླེབས་འཕྲལ་དེ་མ་ཐག་ཏུ་གྷར་རོ་ནེ་འཚོལ་བར་བྱེད་ལ། ཉིན་རེ་བཞིན་སློབ་གྲྭ་
དང་མ་གྱེས་སྔོན་དུ་གྷར་རོ་ནེར་གྱེས་ཕྱག་འབུལ་བ་སྟེ། “གྷར་རོ་ནེ། བདེ་མོ་
བྱོས” ཟེར། གྷར་རོ་ནེའང་ནེལ་ལི་ལ་དགའ་པོ་ཡོད་ཅིང་། ནམ་རྒྱུན་ནེལ་ལིའི་དཔེ་
ཆའམ་སྨྱུ་གུ་སར་ལྷུང་ཚེ། གྷར་རོ་ནེས་ཁོ་ལ་ཤུགས་བཀོལ་ནས་སྐེད་པ་སྒུར་དུ་མི་
འཇུག་པར་མྱུར་མོར་ས་ནས་ཡར་བསྒྲུགས་པ་དང་། ད་དུང་ནེལ་ལི་དཔེ་ཆ་ཉར་
ཚགས་བྱེད་རོགས་དང་ཕྱུ་བ་གྱོན་རོགས་ཀྱང་བྱེད། དེའི་རྐྱེན་གྱིས་ནེལ་ལི་གྷར་རོ་
ནེར་དགའ་ཞིང་མིག་གིས་ནམ་ཡང་གྷར་རོ་ནེར་བལྟས་ཡོད་ཅིང་། དགེ་རྒན་གྱིས་
གྷར་རོ་ནེར་བསྟོད་པ་བྱས་ཚེ། ཕལ་ཆེར་ཁོ་རང་ཉིད་ལ་བསྟོད་པ་བྱས་སོང་བ་ལྟར་ཧ་
ཅང་དགའ་བར་བྱེད། དེའི་རྗེས་སུ། ནེལ་ལིས་དོན་དག་ཡོངས་རྫོགས་ཏེ། དེང་ཐོག་གི་
ཉིན་འགའི་ནང་ཚང་མས་ཁོ་ལ་འཕྱ་སྨོད་བྱས་ཚུལ་དང་། ཁོས་མྱངས་པའི་སྡུག་
བསྔལ། གྷར་རོ་ནེས་ཇི་ལྟར་ཁོ་ལ་སྲུང་སྐྱོབ་དང་བྱམས་སྐྱོང་གནང་བ་སོགས་དོན་
དག་ཡོངས་རྫོགས་ཁོའི་མ་ཡུམ་ལ་ཞུ་འབུལ་བྱས་སོང་བ་ངེས་ཅན་རེད་ཅིང་།
དེའི་རྐྱེན་གྱིས་དེ་རིང་སྔ་དྲོའི་དོན་དག་འདི་བྱུང་བ་རེད། སློབ་གྲྭ་གྲོལ་བར་དུས་ཚོད་
ཕྱེད་ཀ་མ་གཏོགས་མེད་པའི་སྐབས་སུ། དགེ་རྒན་གྱིས་ང་མངགས་ཏེ་སློབ་ཁྲིད་འཆར་
གཞི་དེ་སློབ་གཙོར་སྤྲོད་དུ་བཅུག ང་སློབ་གཙོའི་གཞུང་ལས་ཁང་དུ་ཡོད་པའི་སྐབས་
སུ། སྐྲ་ལོ་སེར་ཞིང་གྱོན་གོས་ནག་པོ་ཆ་ཚང་གྱོན་པའི་བུད་མེད་ཅིག་ནང་དུ་སླེབས་
བྱུང་ཞིང་། ཁོ་མོ་ནི་ནེལ་ལིའི་མ་ཡུམ་རེད། ཁོ་མོས། “སྐུ་ཞབས་སློབ་གཙོ་ལགས།
ངའི་བུ་ཡི་འཛིན་གྲྭའི་ནང་དུ་མིང་ལ་གྷར་རོ་ནེ་ཟེར་བའི་སློབ་མ་ཞིག་ཨེ་
ཡོད” ཟེར། “ཡོད།” སློབ་གཙོས་ལན་བཏབ། “ཁྱེད་ཀྱིས་ཁོ་འདི་གར་བོས་ཆོག་གམ།
ངས་ཁོ་ལ་སྐད་ཆ་ཚིག་འགའ་བཤད་འདོད” སློབ་གཙོས་དེའི་མུར་ལས་གཉེར་པ་
མངགས་ཏེ་གྷར་རོ་ནེ་འབོད་དུ་བཅུག་བྱུང་། སྐར་མ་གཅིག་མ་འགོར་བར། སྐྲ་བཞར་
ཏེ་མགོ་རིལ་བྱས་པའི་གྷར་རོ་ནེའི་ཀླད་ཕོར་དེ་གཞུང་ལས་ཁང་གི་སྒོ་ཁར་མངོན་
བྱུང་། ཁོས་ཁོ་རང་འབོད་དོན་ཅི་ཡིན་པ་མི་ཤེས་པས། ཐེ་ཚོམ་དང་བཅས་མིག་ཟུང་
ཅེར་འདུག །བུད་མེད་དེས་ཁོ་རང་མཐོང་འཕྲལ་བརྒྱུགས་ཕྱིན་ཏེ་སྐེ་འཇུ་བྱས་ཤིང་།
རྒྱུན་ཆད་མེད་པར་ཁོ་ལ་འོ་བྱེད་བཞིན་དུ། “གྷར་རོ་ནེ་ནི་ཁྱོད་ཡིན་ནམ། ངའི་བུ་ཡི་
གྲོགས་པོ་བཟང་པོ། ངའི་བུ་ཡི་སྲུང་མ། ཡིད་དུ་འོང་ལ་སྙིང་སྟོབས་ཅན་གྱི་གཅེས་
ཕྲུག །ཁྱོད་ཡིན་ནམ།” ཞེས་བཤད་རྗེས་བྲེལ་བྲེལ་ངང་ཁུག་མའི་ནང་དང་ལག་ཁུག་
ནང་དུ་ལག་ཉུལ་བྱས་ཀྱང་། སྐབས་ཤིག་རིང་ཅི་ཡང་རྙེད་མ་བྱུང་བས།ཁོ་མོས་མགུལ་
ན་བཏགས་པའི་རྒྱ་གྲམ་ཆུང་ངུའི་མགུལ་རྒྱན་བླངས་ནས་གྷར་རོ་ནེའི་སྐེ་རུ་བསྐོན་པ་
དང་། ཁོའི་མགུལ་ཆིངས་ཀྱི་འོག་ཏུ་གྲལ་དག་པོར་བསྣོལ་བར་བྱས་ཤིང་། “སྐེ་ལ་
ཐོགས་ལ་དྲན་རྟེན་དུ་བྱོས་ཨང་། གཅེས་ཕྲུག་བཟང་པོ། ནེལ་ལིའི་མ་ཡུམ་གྱི་བཀའ་
དྲིན་དང་སྨོན་འདུན་ཞུས་པའི་དྲན་རྟེན་བྱོས་ཤིག” ཟེར། །

འཛིན་གྲྭ་ཡོངས་ཀྱི་ཨང་དང་པོ།
ཚེས་ཉེར་ལྔ་ཉིན། རེས་གཟའ་པ་སངས།

གྷར་རོ་ནེར་འཛིན་གྲྭ་ཡོངས་ཀྱི་གུས་ཞེན་ཐོབ་ལ། དྷེ་རོ་སི་ཨང་དང་པོ་ཡིན་པར་
ཡང་འཛིན་གྲྭ་ཡོངས་ཀྱི་དང་ལེན་གོང་བཀུར་ཐོབ་བྱུང་བ་སྟེ། རྗེས་ཕྱོགས་ཀྱང་ཁོ་ལ་
སྐྲུན་ནུས་མཁན་མེད་པས་ཨང་དང་པོ་ཡིན་པ་ངེས་གཏན་བྱས་སོང་། ཚང་མས་བལྟས་
ན་ཁོ་ནི་དངོས་གནས་བསླབ་ཚན་རེ་རེ་ཚང་མར་ཕུལ་དུ་བྱུང་བ་ཞིག་འདུག །རྩིས་
རིག་དང་བརྡ་སྤྲོད། རྩོམ་ཡིག །རི་མོ་བཅས་ལ་ཨང་དང་པོ་ཡིན་པར་མ་ཟད། ད་དུང་
བསླབ་པ་ཙམ་གྱིས་ཤེས་འགྲོ་ལ་དྲན་ཤེས་ནུས་པ་ཧ་ལས་པ་ཞིག་འདུག །བསླབ་བྱ་
གང་ཞིག་སློབ་ནའང་ཤུགས་ཅི་ཡང་འདོན་མི་དགོས་པས། ཁོ་ལ་མཚོན་ན་སློབ་སྦྱོང་
བྱེད་པ་ནི་རོལ་རྩེད་རྩེ་བ་ལས་ཀྱང་ལས་སླ་བོར་འདུག ཁ་སང་དགེ་རྒན་གྱིས་ཁོ་
ལ། “དཀོན་མཆོག་གིས་ཁྱོད་ལ་ཆེས་ཆེ་བའི་གཟིགས་བཟོས་གནངས་ཡོད་པས་གང་
བྱུང་ངང་རྡོག་བརྫིས་སུ་གཏོང་མི་རུང་” གསུངས་བྱུང་། ཁོ་ནི་སློབ་སྦྱོང་ལ་བཟང་བ་
ཁོ་ན་ཙམ་མ་ཡིན་བྱད་གཟུགས་ཀྱང་ཧ་ཅང་མཛེས་ཏེ། གསེར་མདོག་གི་སྐྲ་ལོ་འཇིལ་
ལི་འཁྱིལ་ཞིང་། ལུས་པོར་ལྡེམ་མྱུར་ཆེ་བས་ལག་པ་ཡ་གཅིག་ལ་བརྟེན་ནས་ཅོག་ཙེ་
སྒང་ནས་ཕར་ཚུར་ལ་ལས་སླ་བོར་མཆོངས་ལྡིང་བྱེད་ནུས། དེར་མ་ཟད་ཁོས་ད་དུང་
གྲི་རྩལ་ཡང་སྦྱངས་འདུག །ཁོ་ནི་ཚོང་དཔོན་ཞིག་གི་བུ་ཡིན་ཞིང་ལོ་བཅུ་གཉིས་ལ་
སོན་ཡོད། ནམ་རྒྱུན་ལྭ་བ་སྔོན་པོ་སྒྲོག་གུ་སེར་པོ་ཅན་ཞིག་གྱོན་པར་དགའ་ལ། སྤྲོ་
སྣང་ཆེ་ཞིང་བག་ཡངས་པ་དང་མི་གཞན་ལ་ཡ་རབས་ཚུལ་མཐུན་བྱེད། ཡིག་རྒྱུགས་
ལེན་པའི་སྐབས་སུ་ཁོས་ཅི་ནུས་ཀྱིས་མི་གཞན་ལ་རོགས་རམ་བྱེད་པ་ཡིན། མི་སུས་
ཀྱང་ཁོ་ལ་གུས་མེད་དང་ཁོ་རང་ཀྱལ་ཀ་རྩེ་སྤྱད་བྱེད་མི་ཕོད་ཀྱང་། ནོ་བྷི་སི་དང་ཧྥུ་
རན་ཏི་གཉིས་ཀྱིས་ཁོ་ལ་དྲང་བོའི་མིག་གིས་ལྟ་བར་མི་བྱེད། ཝོ་ཏི་ཉིའི་མིག་མདངས་
སུ་ཁོ་ལ་ཕྲག་དོག་བྱེད་པའི་རྣམ་འགྱུར་གྱིས་ཁེངས་འདུག་ཀྱང་ཁོས་ནམ་ཡང་དེ་ལ་
ཅི་མི་སྙམ་པར་བྱེད། དུས་རྒྱུན་ཁོས་འཕྱོར་བག་གི་ཉམས་འགྱུར་དང་བཅས་ཅོག་ཙེའི་
བར་གསེང་ནས་འགྲོ་འོང་བྱེད་བཞིན་ལས་བྱ་འབྲི་དེབ་བསྡུ་བའི་དུས་དག་ཏུ། ཚང་
མས་འཛུམ་མདངས་དང་བཅས་ཁོའི་ལག་པ་ནས་འཇུ་ཙམ་བྱེད་པའམ་དཔུང་པ་རུ་
འཁྱུད་ཙམ་བྱ་ངེས། ཁྱིམ་ནང་ནས་ཁོ་ལ་བྱིན་པའི་བརྙན་པར་དང་རི་མོ་སོགས་དངོས་
པོ་གང་དང་ཅི་ཡིན་ཡང་། ཁོས་རྒྱུན་དུ་འཛིན་གྲྭའི་ནང་གི་སློབ་གྲོགས་དག་ལ་བརྒྱུད་
གཡར་བྱེད། ཁོས་ད་དུང་ཁ་ལ་བྷིར་ཡའི་ས་ཁྲ་ཆུང་ཆུང་ཞིག་བྲིས་ཏེ་ཁ་ལ་བྷིར་ཡའི་
བྱིས་པ་དེར་བྱིན་སོང་། ཁོ་ནི་མི་དྲག་ཅིག་དང་འདྲ་བར་ནམ་རྒྱུན་ངོ་གདོང་འཛུམ་
གྱིས་ཁེངས་ཤིང་དངོས་པོ་ཅི་ཡིན་ཡང་གཞན་ལ་སྟེར་བར་ཐེ་ཚོམ་ཅི་ཡང་མེད་པར་
མ་ཟད། ད་དུང་མི་སུ་དང་གང་ལ་ཡང་ཕྱོགས་ཞེན་གཏན་ནས་མི་བྱེད། ཁོས་མི་གཞན་
གྱིས་ཁོ་ལ་ཡིད་སྨོན་མི་བྱེད་པ་བྱ་རུ་འཇུག་མི་ནུས་ཤིང་། མི་གཞན་ལ་ཁོ་ལ་སྒྲུན་མི་
ནུས་པའི་ཚོར་བ་མི་སྐྱེས་པ་བྱ་རུ་འཇུག་མི་ནུས། ཨ། ངས་ཀྱང་ཝོ་ཏི་ཉི་དང་འདྲ་བར་
ཁོ་ལ་ཕྲག་དོག་བྱེད་ཀྱིན་འདུག །སྐབས་ལན་རེར། ངས་རང་ཁྱིམ་ནས་་ངལ་བ་ཡོད་
སེམས་ལ་ཁོས་ཚད་བཏོན་ནས་ལས་བྱ་བྲིས་ཀྱང་ད་དུང་བྲིས་མ་ཚར་བའི་སྐབས་སུ།
སྐབས་འདི་ལ་ལས་བྱ་ཡོངས་རྫོགས་བྲིས་ཚར་ཡོད་པར་མ་ཟད། བྲིས་པ་ཧ་ཅང་
ལེགས་ལ། ཤུགས་ཅི་ཡང་འདོན་མི་དགོས་པ་དྲན་ངེས་ཤིང་། དེའི་མོད་ལ་ཧ་ཅང་
སེམས་མི་སྐྱིད་པའམ་ཐ་ན་ཞེ་སྡང་གི་ཚོར་བའང་སྐྱེས་འོང་། ཡིན་ནའང་སློབ་གྲྭའི་
ནང་དུ་ཡོང་སྟེ་ཁོའི་འཕྱོར་བག་ཆེ་བའི་བཟོ་ལྟ་དང་ཡིད་ཆེས་ཀྱིས་ཁེངས་པའི་
འཛུམ་མདངས་མཐོང་བའམ། དགེ་རྒན་གྱི་དྲི་བར་དེ་བཞིན་དུ་ལན་ཐོགས་མེད་དུ་
འདེབས་པ་དང་། ཚང་མར་དེ་འདྲའི་ཡ་རབས་ཚུལ་མཐུན་བྱེད་པ་དག་མཐོང་བའི་
མོད་ལ། ངའི་སེམས་ནང་གི་ཞེ་སྡང་དང་ཕྲག་དོག་ཡོངས་རྫོགས་འཇའ་ཡལ་བ་བཞིན་
དུ་ཤུལ་མེད་རྗེས་མེད་དུ་གྱུར་འགྲོ་བར་མ་ཟད། རང་ཉིད་ལ་དེ་ལྟ་བུའི་བསམ་ཚུལ་
སྐྱེས་པར་ངོ་གནོང་གིན་འདུག་པ་དང་། དུས་གཏན་དུ་ཁོ་དང་ལྷན་དུ་སྡོད་པ་དང་ཁོ་
དང་ལྷན་དུ་སློབ་གྲྭར་བསྐྱོད་པར་མོས་མཐུན་བྱུང་འགྲོ། ཁོ་རང་ཡོད་པ་ཙམ་གྱིས།
ཁོའི་སྐད་གདངས་ཀྱིས་ང་ལ་ཞུམ་པ་མེད་པའི་སྤོབས་པ་དང་སློབ་ལ་རེ་བའི་འདུན་པ་
སྟེར་བར་མ་ཟད། ང་ལ་དགའ་སྐྱིད་དང་སྤྲོ་སྣང་བསྐྱལ་ཡོང་། དགེ་རྒན་གྱིས་སང་ཉིན་
འཆད་དགོས་པའི་ཟླ་རེའི་གཏམ་རྒྱུད་“ལོན་བྷར་དྷི་ཡའི་སོ་དམག་ཆུང་ཆུང” ཞེས་
པ་དྷེ་རོ་སི་ལ་སྤྲད་དེ་བཤུ་འབྲི་བྱེད་དུ་བཅུག་བྱུང༌། ད་ནངས་སྔ་སེ་ཁོས་བཤུ་འབྲི་
བྱེད་པའི་སྐབས་སུ། གཏམ་རྒྱུད་ཁྲོད་ཀྱི་དཔའ་བོ་ཆུང་ཆུང་དེས་ཁོ་ལ་སེམས་འགུལ་
གཏིང་ཟབ་མོ་ཐེབས་བྱུང་བ་རྟོགས་ཐུབ་སྟེ། ཁོའི་ངོ་མདངས་དམར་པོར་གྱུར་ཅིང་
མིག་ཟུང་ལ་མཆི་མ་འཁྱིལ་འདུག་པར་མ་ཟད། མཆུ་སྒྲོས་ཀྱང་ཅུང་ཟད་འདར་གྱིན་
འདུག །ངས་ཁོ་ལ་ལྟ་བཞིན་ཅི་འདྲའི་ཡ་རབས་ལྷད་མེད་ཅིག་རེད་ཨང་སྙམ་པར་མ་
ཟད། ཧ་ཅང་སྤྲོ་སྣང་དང་གཞུང་དྲང་ངང་ཁོ་ལ་འདི་ལྟར་བཤད་འདོད་དེ། “དྷེ་རོ་སི།
ཁྱོད་ནི་ཕྱོགས་གང་ཐད་ནས་ཀྱང་ང་ལས་མཆོག་སྟེ། ངའི་མིག་ལམ་ནས་ཁྱོད་ནི་ངེས་
པ་དོན་གྱི་སྐྱེས་ཕོ་རབ་ཅིག་ཡིན་འདུག །ངས་ཤིན་ཏུ་ནས་ཁྱོད་ལ་བརྩི་བཀུར་དང་
དགའ་མགུ་ཡི་རང་བྱ་ངེས།།”

ལོན་བྷར་དྷི་ཡའི་སོ་དམག་ཆུང་ཆུང་།( ཟླ་རེའི་གཏམ་རྒྱུད།)
ཚེས་ཉེར་དྲུག་ཉིན། རེས་གཟའ་སྤེན་པ།

གཏམ་རྒྱུད་འདི་ནི་གཅིག་བརྒྱད་ང་དགུ་ལོའི་ཟླ་དྲུག་པའི་དྭངས་གསལ་གྱི་
ཞོགས་པ་ཞིག་ལ་བྱུང་བ་ཡིན། ལོན་བྷར་དྷི་ཡ་བཅིངས་འགྲོལ་གཏོང་བའི་དམག་འཁྲུག་
གི་སྐབས་སུ། ཧྥ་རན་སེ་དང་དབྱི་ཐ་ལིའི་དམག་དཔུང་གིས་སོལ་ཧྥེ་རི་ནོ་དང་སན་མར་
ཏི་ནོ་དམག་འཁྲུག་ལས་ཨོ་སི་ཁྲུ་རི་ཡའི་དམག་དཔུང་གཏོར་ཕམ་བཏང་ནས་ཉིན་
འགའ་འགོར་རྗེས། ས་ལུའུ་སོ་ཡི་སྐྱ་དམག་རུ་ཁག་ཆུང་བ་ཞིག་དབེན་སའི་ལམ་ཕྲན་
ཞིག་ཉུལ་ཏེ། དགྲ་བོའི་གནས་ཚུལ་ལ་ཉུལ་དཔྱད་བྱེད་བཞིན་དལ་གྱིས་མདུན་དུ་
བསྐྱོད་ཀྱིན་གདའ། དམག་དཔུང་གི་སྣེ་འཁྲིད་མཁན་ནི་དམག་དཔོན་ཞིག་དང་
གཞོགས་འདེགས་པ་ཞིག་ཡིན་ཞིང་། དམག་མི་རྣམས་ཀྱིས་ཁུ་སིམ་མེར་མིག་ཟུང་ཆེ་རུ་
ཅེར་ནས་མདུན་ཕྱོགས་ཀྱི་ནགས་ཚལ་ཕྱོགས་སུ་མཉམ་བཞག་སྟེ། དུས་ངེས་མེད་ངང་
དགྲ་བོའི་སོ་དམག་མངོན་ཡོང་བར་སྟ་གོན་བྱས་འདུག །ཁོ་ཚོ་མདུན་དུ་བསྐྱོད་དེ་པྲ་
ཚིལ་གྱི་ནགས་ཚལ་ཁྲོད་དུ་ཡོད་པའི་ཞིང་པའི་གཞིས་ཁྱིམ་ཞིག་གི་མདུན་དུ་སླེབས་པ་
ན། ལོ་ན་བཅུ་གཉིས་ལ་སོན་ཙམ་གྱི་བྱིས་པ་ཞིག་གིས། སྡོང་པོའི་ཡལ་ག་ཞིག་གྲིས་
གཞོག་སྟེ་དབྱུག་དུམ་བཟོ་བཞིན་འདུག་པ་ལས་ཅི་ཡང་མ་མཐོང་། ཞིང་པའི་གཞིས་
ཀའི་དྲ་སྒོའི་སྟེང་དུ་ཁ་དོག་སུམ་ལྡན་གྱི་རྒྱལ་དར་ཆེན་པོ་ཞིག་ལྷབ་ལྷུབ་གཡོ་བཞིན་པ་
མ་གཏོགས་ཁང་པའི་ནང་དུ་མི་གཅིག་ཀྱང་མི་འདུག །རྒྱུ་མཚན་ནི་ཞིང་པ་རྣམས་ཨོ་སི་
ཁྲུ་རི་ཡའི་དམག་དཔུང་ལ་འཇིགས་ཏེ་རྒྱལ་དར་བཀལ་རྗེས་བྲོས་བྱོལ་དུ་སོང་བ་ཡིན་
འདུག །གཞོན་ནུ་དེས་སྐྱ་དམག་རུ་དཔུང་མཐོང་འཕྲལ་ལག་པའི་ནང་གི་དབྱུག་དུམ་
སར་གཡུགས་ཤིང་ཞྭ་མོ་ཕུད་བྱུང་། འདི་ནི་ཧ་ཅང་ཡིད་དུ་འོང་བའི་གཞོན་ནུ་ཞིག་སྟེ།
ཧ་ཅང་ཆེ་བའི་མཐིང་མདོག་གི་མིག་ཟུང་དང་། གསེར་མདོག་གི་སྐྲ་ལོ་རིང་པོ་ཞིག་ཡོད་
པ་དང་། ངོ་མདངས་ལ་བལྟས་ན་ད་དུང་བྱིས་པའི་མདངས་ཡལ་མི་འདུག །ཁོས་ཕྱི་གོས་
གྱོན་མེད་པར་ཚི་ལེན་གྱི་བྲང་ཁ་བཀྲོལ་འདུག།
“ཁྱོད་ཀྱིས་ཅི་བྱེད་པ་ཡིན། ཅིའི་ཕྱིར་ཁྱིམ་མི་དང་ལྷན་དུ་བྲོས་བྱོལ་མི་བྱེད་པ་
ཡིན།” དམག་དཔོན་གྱིས་རྟ་ཁ་བསྒགས་རྗེས། ཁོ་ལ་དེ་ལྟར་དྲིས།
“ང་ལ་ཁྱིམ་ཚང་མེད། ང་ནི་དྭ་ཕྲུག་ཅིག་ཡིན། མི་གཞན་ལ་ལས་ཀ་རྩག་རྩིག་
ལས་ཀྱིན་ཡོད། ངས་དམག་འཁྲུག་རྒྱག་འདོད་པས་ཤུལ་དུ་བསྡད་པ་ཡིན།” གཞོན་
ནུས་དེ་ལྟར་ལན་བཏབ་བྱུང་།
“ཁྱོད་ཀྱིས་ཨོ་སི་ཁྲུ་རི་ཡའི་མི་འདི་ག་བརྒྱུད་ནས་འགྲོ་བ་མཐོང་བྱུང་ངམ།”
དམག་དཔོན་གྱིས་ཡང་བསྐྱར་དེ་ལྟར་དྲིས།
“མ་མཐོང་། ཉིན་གསུམ་གྱི་རིང་ལ་མཐོང་མ་བྱུང་།” གཞོན་ནུས་དེ་ལྟར་ལན་
བཏབ།
དམག་དཔོན་གྱིས་བསམ་བློ་གཏོང་ཙམ་བྱས་རྗེས། རྟ་ལས་བབས་པ་དང་། དམག་
མི་རྣམས་ལ་རང་མལ་ནས་དགྲ་བོར་དོགས་ཟོན་བྱ་དགོས་པའི་བཀའ་ཕབ་རྗེས། ཁོ་རང་
ཞིང་པའི་གཞིས་ཁྱིམ་དུ་སོང་ཞིང་ཁང་ཀླད་དུ་འཛེགས་ནས་བལྟས་པ་ན། ཁང་པ་ཧ་
ཅང་དམའ་བས་མཐའ་འཁོར་གྱི་ཞིང་ཐང་དོག་པོ་མ་གཏོགས་མཐོང་མི་ནུས་པར་
འདུག “སྡོང་རྩེར་འཛེག་ནས་བལྟ་དགོས་པར་འདུག” དམག་དཔོན་གྱིས་དེ་ལྟར་ཟེར་
བཞིན་ཁང་ཀླད་ནས་མར་བབས། ཏག་ཏག་གཡུལ་ཁའི་མདུན་ཐད་དུ། སྦོམ་ཞིང་མཐོ་
བའི་པྲ་ཚིལ་གྱི་ལྗོན་པ་ཞིག་བར་སྣང་དུ་བསྙེགས་ཤིང་རྩེ་མོ་རླུང་གིས་བསྐྱོད་ཀྱིན་
འདུག །དམག་དཔོན་གྱིས་ལན་རེར་ལྗོན་པ་དེར་ལྟ་ཙམ་བྱེད་པ་དང་ལན་རེར་དམག་
མི་དག་ལ་ལྟ་ཙམ་བྱས་རྗེས། བསམ་བློ་ཞིག་བཏང་ཞིང་། གློ་བུར་དུ་ཁ་ཕྱིར་འཁོར་ནས་
གཞོན་ནུ་དེ་ལ་འདྲི་རྒྱུར།
“ཝ་ཡེ། མུག་ཕྲུག །ཁྱོད་ཀྱི་མིག་ཤེས་རྣོའམ།”
“ངའམ། ལེ་དབར་གཅིག་གི་ཕྱི་རོལ་ཀྱི་བྱེའུ་ཆུང་མཐོང་ཐུབ།” གཞོན་ནུས་དེ་
ལྟར་ལན་བཏབ།
ཁྱོད་སྡོང་པོའི་རྩེ་མོར་འཛེགས་ནུས་སམ།”
“སྡོང་པོའི་རྩེ་མོར་འཛེགས་དགོས་སམ།ང་ཟེར་རམ།སྐར་མ་ཕྱེད་ཙམ་མི་དགོས་
པར་རྩེ་མོར་བསླེབ་ཐུབ།”
“དེས་ན་ཁྱོད་རང་སྡོང་རྩེར་འཛེགས་ནས། གན་ཕྱོགས་སུ་དགྲ་བོའི་མེ་འབུད་ཀྱི་
དུ་བའམ། རྩེ་གྲིའི་ལྡོག་འོད་དམ། ཞོན་རྟ་སོགས་ཡོད་མེད་ང་ལ་བཤད་ནུས་སམ།”
“དེ་སླ་མོ་རེད།”
“ཁྱོད་ཀྱིས་ང་ལ་བྱ་བ་འདི་བསྒྲུབ་པར་རྔན་པ་ཅི་ཞིག་དགོས་སམ།”
“ཅི་ཞིག་དགོས་ཟེར་རམ། ང་ལ་ཅི་ཡང་མི་དགོས། གལ་ཏེ་འཇར་མན་གྱི་མི་ལ་བྱ་
བ་བསྒྲུབ་དགོས་པ་ཡིན་ཚེ། ང་ལ་ཅི་ཞིག་བྱིན་ཡང་བསྒྲུབ་མི་སྲིད། ད་ལྟ་རང་མིའི་ཆེད་
ཡིན་པ་རེད། ང་ནི་ལོན་བྷར་དྷི་ཡའི་མི་ཡིན།” གཞོན་ནུས་འཛུམ་བཞིན་དུ་དེ་ལྟར་ཟེར།
“བཟང་གི།དེས་ན་ཁྱོད་རང་འཛེགས་པར་གྱིས་ཤིག”
“ཡུད་ཙམ་སྒུགས་ཤིག །ངས་ལྷམ་འཕུད་དགོས།”
ཁོས་ལྷམ་ཕུད་པ་དང་། དོར་མའི་ཁ་ཐིག་བཅིངས་ཙམ་བྱས་ཤིང་། ཞྭ་མོ་ཕར་སྤང་
གཅལ་དུ་གཡུགས་རྗེས། ཡལ་གར་འཇུས་ཏེ་སྡོང་པོའི་སྟེང་དུ་འཛེགས་བྱུང་།
“སེམས་ཆུང་བྱོས།” དམག་དཔོན་ལ་གློ་བུར་བའི་སྐྲག་སྣང་ཞིག་སྐྱེས་ཏེ། སེམས་
ཁུར་ངང་གཞོན་ནུར་འཐམས་བྱུང་།
གཞོན་ནུས་མགོ་བོ་ཕྱིར་འཁོར་ཞིང་། ཁོའི་ཡིད་དུ་འོང་བའི་མཐིང་མདོག་གི་མིག་
ཟུང་གིས་དམག་དཔོན་ལ་བལྟས་ཏེ་ཅི་ཞིག་འདྲི་བ་ལྟར་བྱེད།
“ཅི་ཡང་མ་རེད། འཛེགས་པར་གྱིས་ཤིག”
གཞོན་ནུ་དེ་བྱི་ལ་ཞིག་དང་འདྲ་བར་བདེ་ལྕག་འཁྱུག་པོས་ལྗོན་རྩེར་འཛེགས་བྱུང་།
“མདུན་ཕྱོགས་སུ་དོགས་ཟོན་གཟབ་མོ་བྱོས།” དམག་དཔོན་གྱིས་དམག་མི་
རྣམས་ལ་བཀའ་ཕབ།
ཡུད་ཙམ་མ་འགོར་བར། གཞོན་ནུ་སྡོང་པོའི་རྩེ་མོར་སླེབས་བྱུང་། ཁོ་རང་གཞུང་
རྟར་འཁྱུད་ནས་རྐང་པ་གཉིས་སྡོང་ལོས་བསྒྲིབས་པར་བྱས་ཀྱང་ལུས་པོ་ཕྱིར་མངོན་
འདུག་སྟེ། ཉི་འོད་ཀྱི་ཐད་འཕྲོའི་འོག་ཏུ། ཁོའི་སྐྲ་ལོ་ནི་གསེར་ཆུས་བྱུགས་པ་བཞིན་
འོད་ཟེར་ལམ་ལམ་འཕྲོ་བཞིན་འདུག དམག་དཔོན་གྱིས་གཞོན་ནུའི་གཟུགས་པོ་ཆུང་
ཆུང་དེ་གསལ་ལ་མི་གསལ་བ་ཞིག་མ་གཏོགས་མཐོང་མི་ནུས།
“མདུན་ཐད་ཀྱི་རྒྱང་རིང་ཕྱོགས་སུ་ལྟོས་དང་།” དམག་དཔོན་གྱིས་ཁ་གནམ་ལ་
གཏད་ནས་སྐད་ཆེན་པོས་བཤད།
གཞོན་ནུས་གསལ་པོ་ཞིག་མཐོང་བའི་ཆེད་དུ་ལག་གཡས་པས་སྡོང་པོ་གློད་ཅིང་།
ལག་པ་དཔྲལ་བའི་སྟེང་དུ་བཞག་ནས་ཞིབ་ལྟ་བྱས།
“ཅི་ཞིག་མཐོང་བྱུང་།” དམག་དཔོན་གྱིས་དྲིས།
གཞོན་ནུས་མར་བལྟས་ཏེ། སྤར་མོ་སྒྲ་དུང་ལྟར་ཁ་འགྲམ་དུ་བཞག་ནས་དམག་
དཔོན་ལ་བཤད་རྒྱུར།
“ལམ་ནང་དུ་སྐྱ་མི་གཉིས་འདུག”
“རྒྱང་ཚད་ཅི་འདྲ་རེད།”
“ལེ་དབར་ཕྱེད་ཙམ་གྱི་སར་འདུག”
“ཚུར་ཕྱོགས་སུ་ཡོང་གིན་འདུག་གམ།”
“རང་མལ་དུ་འགུལ་གྱིན་མི་འདུག”
“དེ་ལས་གཞན་མཐོང་ཨེ་
བྱུང་།” ཡུད་ཙམ་འགོར་རྗེས་
དམག་དཔོན་གྱིས་ཡང་བསྐྱར་
འདྲི་རྒྱུར། “གཡས་ཕྱོགས་སུ་ལྟོས་དང་།”
གཞོན་ནུ་གཡས་ཕྱོགས་སུ་
འཁོར་ནས་ལྟ་ཙམ་བྱས་རྗེས། “བང་
སོའི་འགྲམ་གྱི་ནགས་ཁྲོད་དུ་དངོས་པོ་ཞིག་ལྡོག་འོད་འཕྲོ་བཞིན་འདུག །ཕལ་ཆེར་རྩེ་གྲི་
ཡིན་པ་འདྲ” ཟེར།
“ལྟོས་དང་། མི་ཨེ་འདུག”
“མི་འདུག །ཕལ་ཆེར་གྲོ་ཞིང་ནང་དུ་བསྐུངས་ཡོད་པ་འདྲ།”
སྐབས་འདིར།རྣར་གཟན་པའི་འུར་སྒྲ་ཞིག་དང་ལྷན་དུ་མདེའུ་ཞིག་བར་སྣང་ནས་
འཕུར་ཡོང་ཞིང་།ཞིང་པའི་གཞིས་ཁྱིམ་གྱི་ལྟག་རྒྱབ་ཏུ་བབས་བྱུང༌།
“མྱུར་དུ་མར་བོབས་ཤིག །ཁོ་ཚོས་ཁྱོད་མཐོང་ཟིན་འདུག །ད་ཆོག་འདུག །མྱུར་
དུ་མར་བོབས་ཤོག” དམག་དཔོན་གྱིས་སྐད་བརྒྱབ་བྱུང་།
“ང་མི་སྐྲག” གཞོན་ནུས་ལན་བཏབ་བྱུང་།
“མར་བོབས་ཤོག་་་ཁྱོད་ཀྱིས་གཡོན་ཕྱོགས་སུ་ཅང་མཐོང་ཨེ་བྱུང་།”
དམག་དཔོན་གྱིས་ཡང་བསྐྱར་དེ་ལྟར་བཤད།
“གཡོན་ཕྱོགས་ཟེར་རམ།”
“རེད། གཡོན་ཕྱོགས།”
གཞོན་ནུས་མགོ་བོ་གཡོན་ཕྱོགས་སུ་དཀྱོགས་ནས་ལྟ་དུས། ཡང་བསྐྱར་སྔར་བས་
རྣོ་ཞིང་དམའ་བའི་ཟིར་སྒྲ་ཞིག་གིས་བར་སྣང་གཤགས་ཡོང་སྟེ། མདེའུ་ཁོའི་ལུས་པོའི་
ཟུར་ལ་གཙུབ་ཙམ་གྱིས་བུད་སོང་། གཞོན་ནུ་ཧང་སང་བར་གྱུར་ཏེ་ཁ་ནས་རང་དབང་
མེད་པར། “གནམ་རྒན་མ། ཐད་ཀར་ང་ལ་དམིགས་ནས་ཡོང་བ་ཡིན་འདུག” ཟེར།
“མྱུར་མོར་མར་ལ་བོབས་ཤོག” དམག་དཔོན་བྲེལ་འཚབ་ལངས་ཏེ་བཀའ་
འབེབས་པའི་གདངས་ཀྱིས་བཤད།
“ང་མྱུར་མོར་མར་དབབ་ངེས། ང་ལ་སྡོང་པོའི་འགེབས་སྲུང་ཡོད་པས། སྐྱོན་ཡོད་
མི་སྲིད།ཁྱོད་ཀྱིས་གཡོན་ཕྱོགས་ན་ཅི་འདུག་ལྟོས་ཟེར་རམ།” གཞོན་ནུས་དེ་ལྟར་དྲིས།
“གཡོན་ཕྱོགས་ཟེར་བ་ཡིན་མོད། འོན་ཀྱང་ཁྱོད་མྱུར་དུ་མར་དབབ་
དགོས།” དམག་དཔོན་གྱིས་དེ་ལྟར་བཤད།
“གཡོན་ཕྱོགས།” གཞོན་ནུས་ངག་ནས་ཟློ་བཞིན་གོམ་པ་གཡོན་དུ་ནུར་ནས།
“ལྷ་ཁང་ཞིག་འདུག །ཕལ་ཆེར་དགྲ་བོ་་་”
གཞོན་ནུས་བཤད་བཞིན་པའི་སྒང་ལ། གློ་བུར་དུ་མདེའུ་གསུམ་པ་ཡི་སྨྱོ་ཧམ་ཆེ་
བའི་ཟིར་སྒྲ་ཞིག་གྲགས་པ་དང་མཉམ་དུ། གཞོན་ནུ་དེ་སྡོང་མགོ་ནས་མར་ལྷུང་བྱུང་བ
ཁོ་ན་མཐོང་བྱུང་ལ།བར་སྣང་ནས་སྡོང་པོའི་ཡལ་གར་ཐོགས་ཙམ་བྱས་ཏེ། མགོ་མཇུག་
ལྡོག་ཅིང་དཔུང་པ་གཉིས་ཀ་བརྐྱངས་ཏེ་ཐད་ཀར་ས་ཐོག་ཏུ་བསྙེགས་སླེབས་བྱུང་།
“དཔེ་བསགས་སོང་།” དམག་དཔོན་གྱིས་སྐད་ཅོར་རྒྱག་བཞིན་བརྒྱུགས་ནས་སླེབས་བྱུང་།
གཞོན་ནུ་ས་རུ་གན་རྐྱལ་དུ་བརྡབས་ཤིང་དཔུང་པ་གཉིས་རང་སར་དཀྱེལ་
འདུག་པ་དང་། ཁོའི་བྲང་ངོས་གཡོན་པའི་ཕྱོགས་ནས་ཁྲག་དམར་ཆལ་ཆིལ་དུ་བཞུར་
ཐོན་བྱུང་། གཞོགས་འདེགས་པ་དང་དམག་མི་གཞན་གཉིས་རྟ་ལས་བབས་པ་དང་།
དམག་དཔོན་མར་བསྒུར་ནས་གཞོན་ནུའི་ལྭ་བ་བཀྲོལ་པ་ན། ཁོའི་གློ་བ་གཡོན་པའི་
དྲང་ཐད་དུ་མདེའུ་ཕོག་འདུག །
“ཁོ་དབུགས་ཆད་ཟིན་འདུག” དམག་དཔོན་གྱིས་དངན་པ་དང་བཅས་དེ་ལྟར་
བཤད་བྱུང་།
“མ་རེད། ཁོ་ད་དུང་གསོན་འདུག” གཞོགས་འདེགས་པས་དེ་ལྟར་ཟེར།
“ཨ་ཁ། ཉམ་ང་བའི་བྱིས་པ། གཅེས་ཕྲུག་བཟང་པོ། དཔའ་ངར་སྐྱེད་ཅིག །དཔའ་
ངར་སྐྱེད་ཅིག” དམག་དཔོན་གྱིས་དེ་ལྟར་འབོད་ཀྱིན་འདུག །
དམག་དཔོན་གྱིས་འབོད་སྐད་སྒྲོག་བཞིན། ལག་ཕྱིས་ཁོའི་རྨ་ཁར་གླན་པའི་
སྐབས་སུ། གཞོན་ནུས་མིག་ཟུང་སླར་ཡང་འབྱེད་ཙམ་བྱས་བྱུང་མོད། འོན་ཀྱང་དེ་མ་
ཐག་ཏུ་མགོ་བོ་གློ་བུར་དུ་ཡོན་ཙམ་བྱས་ཏེ་དབུགས་ཆད་པར་གྱུར་སོང་། དམག་དཔོན་
གྱི་ངོ་མདངས་སྐྱ་བོར་གྱུར་ཅིང་གཞོན་ནུར་བལྟས་ཤིང་། ཁོའི་ལུས་པོ་སྤང་ཐང་དུ་དྲང་
ཚུགས་སུ་བསྙལ་པ་དང་། སླར་ཡང་ལུས་པོ་དྲང་བོར་ལངས་ཏེ་གཞོན་ནུར་གཟབ་ལྟ་
བྱེད། གཞོགས་འདེགས་པ་དང་དམག་མི་གཞན་གཉིས་བཅས་ཀྱིས་ཀྱང་ལུས་འགུལ་
ཙམ་ཡང་མི་བྱེད་པར་གཞོན་ནུར་ཅེར་ཏེ་སྡོད། དམག་མི་གཞན་དག་གིས་མདུན་ཕྱོགས་
ཀྱི་དགྲ་བོའི་ཕྱོགས་སུ་ཅེར་འདུག
“ཨེ། ཉམ་ང་བའི་བྱིས་པ་ཨང་། ཅི་འདྲའི་བྱིས་པ་དཔའ་བོ་ཞིག” དམག་དཔོན་
གྱིས་ཤུགས་རིང་འབྱིན་བཞིན་དེ་ལྟར་ལབ།
དམག་དཔོན་གྱིས་དེ་ལྟར་བཤད་རྗེས། ཕར་ཁང་པའི་གན་དུ་སོང་སྟེ་དྲ་སྒོའི་སྟེང་
གི་ཁ་དོག་གསུམ་ལྡན་གྱི་རྒྱལ་དར་བླངས་ཡོང་ཞིང་། གཞོན་ནུའི་ལུས་སྟེང་དུ་བཀླུབས་
ནས་ཁོའི་ངོ་གདོང་མ་གཏོགས་ཕྱིར་མི་མངོན་པར་བྱས། གཞོགས་འདེགས་པས་གཞོན་
ནུའི་ལྷམ་དང་ཞྭ་མོ། དབྱུག་དུམ། གྲི་ཆུང་བཅས་བསྒྲུགས་ཡོང་སྟེ་ཁོའི་འཁྲིས་སུ་བཞག །
ཁོ་ཚོ་ཡང་བསྐྱར་ཁུ་སིམ་མེར་འགྲེང་སྟེ་ཡུད་ཙམ་ལ་བསྡད་རྗེས། དམག་དཔོན་
གཞོགས་འདེགས་པའི་ཕྱོགས་སུ་འཁོར་ཏེ། “འགྱོགས་བྱམས་བོས་ཤིག །ཁོ་ནི་དམག་
མི་བཞིན་དུ་སྐུ་གཤེགས་པ་ཡིན་པས། ང་ཚོས་ཁོ་དམག་མི་བཞིན་དུ་དུར་གཡེང་བྱ་
དགོས།” ཞེས་བཤད་རྗེས། གཞོན་ནུར་གུས་འདུད་ཅིག་ཕུལ་ཅིང་། སླར་ཡང་“རྟ་གོང་
ལ་བུད་ཅིག” ཅེས་བཀའ་ཕབ་བྱུང་། མི་ཚང་མ་རྟ་གོང་དུ་བུད་ཅིང་རུ་བསྟར་བསྒྲིགས་
རྗེས་མུ་མཐུད་དུ་ལམ་ལ་ཆས་སོང་།
དུས་ཚོད་འགའ་འགོར་རྗེས། ཚེ་ལས་འདས་པའི་གཞོན་ནུ་དེར་དམག་འཁྲུག་
གིས་གནང་བའི་དམག་མི་ཞེས་པའི་མཚན་སྙན་ཐོབ་སོང་།
ཉི་ནུབ་ཀྱི་དུས་སུ། དབྱི་ཐ་ལིའི་སྔོན་བསྐྱོད་དམག་དཔུང་དགྲ་བོའི་ཕྱོགས་སུ་
དཔུང་བསྐྱོད་བྱས་ཤིང་། མེ་སྒྱོགས་ཆེན་པོའི་འགོག་རྡུང་དམག་གི་སྒར་ཚོ་ཞིག་ཞོགས་
པར་སྐྱ་དམག་རུ་ཆུང་བསྐྱོད་སའི་དབེན་སའི་ལམ་ཕྲན་བརྒྱུད་ནས་དམག་ཁག་གཉིས་
སུ་བགོས་ནས་གཤར་གྱིན་འདུག །གནས་འདི་ནི་ཉིན་འགའི་སྔོན་དུ་ཨོ་སི་ཁྲུ་རི་ཡའི་
དམག་དཔུང་དང་དམར་འཛིང་དྲག་པོ་བྱས་པའི་རི་བོ་ཝ་སན་ཏི་ནོ་རེད། གཞོན་ནུའི་
རང་སྲོག་བློས་བཏང་བའི་སྐད་ཆ་དེ་དམག་དཔུང་ལམ་དུ་མ་ཆས་པའི་སྔོན་ནས་དམག་
མིའི་ཁྲོད་དུ་ཁྱབ་པར་གྱུར་ཟིན། ཆུ་ཕྲན་འགྲམ་གྱི་རྐང་ལམ་དེ་ཞིང་པའི་གཞིས་ཁྱིམ་
གྱི་འཁྲིས་སུ་བརྒྱུད་ཡོད་པས། རུ་སྔོན་གྱི་དམག་དཔོན་ཚོས་པྲ་ཚིལ་ལྗོན་པའི་འོག་གི་
ཁ་དོག་སུམ་ལྡན་གྱི་རྒྱལ་དར་བཀླུབས་པའི་གཞོན་ནུ་མཐོང་འཕྲལ། ཚང་མས་དམག་
གྲི་མཐོན་པོར་བསྒྲེངས་ཏེ་ཁོ་ལ་གུས་འདུད་ཞུ་བཞིན་འདུག །ད་དུང་དེའི་ཁྲོད་ཀྱི་
དམག་དཔོན་ཞིག་གིས་མེ་ཏོག་སྣ་བརྒྱས་ཁེངས་པའི་ཆུ་ཕྲན་འགྲམ་ནས་མེ་ཏོག་ཚོམ་
བུ་འགའ་བཏུས་ཡོང་སྟེ་གཞོན་ནུའི་ལུས་སྟེང་དུ་གཏོར་བྱུང་། དེར་བརྟེན་ལམ་འདི་
བརྒྱུད་པའི་དམག་མི་ཞིག་ཡིན་ཕྱིན་མེ་ཏོག་བཏུས་ནས་གཞོན་ནུའི་ལུས་སྟེང་དུ་གཏོར་
ཅིང་ཡུད་ཙམ་མ་འགོར་བར་གཞོན་ནུའི་བེམ་པོ་མེ་ཏོག་གི་ཕུང་པོའི་དཀྱིལ་དུ་བཙུད་
སོང་། དམག་དཔོན་དང་དམག་མི་ཚང་མ་བརྒྱུད་འགྲོ་དུས་ཁོ་ལ་གུས་འདུད་ཞུ་
ཞིང་། ཚང་མས་བཤད་རྒྱུར། “ཅི་འདྲའི་ལོན་བྷར་དྷི་ཡའི་འཐབ་འཛིང་བ་ཆུང་ཆུང་
ཞིག་ཨང་།” “བདེ་མོ་བྱོས། གཅེས་ཕྲུག” “བདེ་བར་གཟིམས་ཤིག སྐྲ་སེར་གཞོན་
ནུ།” “ཁྲི་ལོར་ཤོག” “གཟི་བརྗིད་ཆེ།” “བདེ་མོ་བྱོས། གཅེས་ཕྲུག” དམག་དཔོན་
ཞིག་གིས་རང་ཉིད་ཀྱི་གཟི་བརྗིད་རྟགས་མ་གཞོན་ནུའི་ལུས་སྟེང་དུ་ཕུལ་བ་དང་།
དམག་དཔོན་གཞན་པ་ཞིག་གིས་གཞོན་ནུའི་དཔྲལ་བའི་སྟེང་ལ་འོ་བྱས་བྱུང་། མེ་ཏོག་
ནི་ཆར་ཐིགས་བཞིན་རྒྱུན་ཆད་མེད་པར་གཞོན་ནུའི་རྐང་པའི་སྟེང་དང་། ཁྲག་དམར་
གྱིས་བརྫིས་པའི་བྲང་ཁ། གསེར་མདོག་གི་སྐྲ་ལོ་བཞད་པའི་མགོ་བོའི་སྟེང་དུ་འབབ་
པར་བྱེད། གཞོན་ནུ་བདེ་དགའི་ངང་སྤང་ངོས་སུ་མནལ་ཞིང་། ལུས་སྟེང་དུ་རྒྱལ་དར་
མནབས་ལ། སྐྱ་བོར་གྱུར་པའི་ངོ་གདོང་ལ་འཛུམ་མདངས་ཕྲན་བུ་མངོན་འདུག །སྙིང་
རྗེ་བའི་བྱིས་པ་ཨང་། ཁོས་ཕལ་ཆེར་མི་རྣམས་ཀྱིས་ཁོ་ལ་ཕུལ་བའི་གུས་བརྡ་ཐོས་ཀྱིན་
པ་དང་འདྲ་ལ། ཁོས་རང་ཉིད་ཀྱི་ལོན་བྷར་དྷི་ཡའི་ཆེད་དུ་ཚེ་སྲོག་ཕུལ་བར་ང་རྒྱལ་
སྐྱེས་ཀྱིན་པ་དང་ཡང་མཚུངས། །

དབུལ་པོ།
ཚེས་ཉེར་དགུ་ཉིན། རེས་གཟའ་མིག་དམར།

གཅེས་ཕྲུག་ལགས། ལོན་བྷར་དྷི་ཡའི་གཞོན་ནུ་ཇི་བཞིན་མེས་རྒྱལ་གྱི་ཆེད་དུ་
ལུས་སྲོག་འབུལ་ཕོད་པ་ནི་ཆེས་བླ་ན་མེད་པའི་སྤྱོད་བཟང་ཞིག་རེད་མོད། འོན་ཀྱང་།
ཁྱོད་ཀྱིས་དོན་དག་ཕྲན་ཚེགས་དག་ལ་ཡང་སྣང་ཆུང་གཏན་ནས་བྱེད་མི་རུང་། དེ་རིང་
སྔ་དྲོ། སློབ་གྲྭ་ནས་ཕྱིར་ཁྱིམ་དུ་ལྡོག་དུས་ཁྱོད་ངའི་སྔོན་དུ་འགྲོ་བཞིན་ཡོད། དབུལ་ཕོངས་
ཀྱི་བུད་མེད་ཉམ་ཐག་ཅིག་གིས། པུས་མོའི་སྒང་ལ་ངོ་མདངས་སྐྱ་བོར་གྱུར་པའི་བྱིས་པ་
ཞིག་པང་བཞིན་ཁྱོད་ལ་སློང་མོ་བྱེད་སྐབས། ཁྱོད་ཀྱིས་ཁོ་མོར་མིག་ཟུར་གྱིས་ལྟ་ཙམ་བྱས་
པ་ལས། ཁྱོད་ཀྱི་ཁུག་མའི་ནང་དུ་སྒོར་མོ་ཡོད་ཀྱང་ཁྱོད་ཀྱིས་ཁོ་མོར་སྐར་ལི་གང་ཡང་
བྱིན་མ་བྱུང་། ང་ལ་གསན་རོགས། གཅེས་ཕྲུག །ཁྱོད་རང་ཁྱོད་ལ་སློང་མོ་བྱེད་ཀྱིན་པའི་
དབུལ་པོ་ཉམ་ཐག་གི་མདུན་དུ་འགྲོ་སྐབས། གོ་མེད་ཚོར་མེད་ཀྱི་ཚུལ་འཆོས་དེ་གཏན་
ནས་སྟོན་མི་རུང་། ལྷག་པར་དུ་རང་ཉིད་ཀྱི་ཤ་ལས་ཆད་པའི་བུ་ཕྲུག་གི་ཆེད་དུ་སྒོར་
རྡོག་འགའ་སྟེར་རེ་ཞུ་བའི་མ་ཡུམ་དེ་དག་མཐོང་ཡང་མ་མཐོང་ཁུལ་གཏན་ནས་བྱ་མི་
རུང་། དངོས་གནས་བུ་ཕྲུག་དེའི་ཕོ་བ་ལྟོགས་ཏེ་མ་ཡུམ་དུ་གྱུར་པའི་སེམས་པ་ཚལ་བར་
གས་ཀྱིན་ཡོད་ཀྱང་སྲིད་ཨང་། ཁྱོད་ཀྱིས་བསམ་བློ་ཞིག་ཐོངས་དང་།གལ་ཏེ་ནམ་ཞིག་ལ་
མ་ཡུམ་གྱིས་ཁྱོད་ལ། “ཨེན་རི་ཁོ། ང་ལ་ཁྱོད་ཀྱིས་བཟའ་འདོད་པའི་སྒོང་ཕྱེ་སྟེར་རྒྱུ་མི་
འདུག” ཅེས་ཟེར་དགོས་བྱུང་ཚེ། སྐབས་དེའི་ཁྱོད་ཀྱི་ཨ་མའི་སེམས་གཏིང་གི་སྡུག་
བསྔལ་དེ་ཅི་འདྲ་ཞིག་ལྕི་བ་ཁྱོད་ཀྱིས་ཀུན་རྟོག་བྱེད་ཆོག་ཨང་། ངས་ནམ་རྒྱུན་སྤྲང་པོ་
དག་ལ་སྒོར་རྡོག་འགའ་བྱིན་པ་ན། ཁོས་ང་ལ། “དཀོན་མཆོག་གིས་ཁྱོད་དང་ཁྱོད་ཀྱི་
བྱིས་པ་དག་གི་བདེ་ཐང་ལ་མགོན་སྐྱབས་གནང་ངེས།” ཟེར་བའི་སྐབས་སུ། ཁྱོད་ཀྱིས་
སྐད་ཆ་འདིས་ང་ལ་སེམས་གསོ་ཅི་འདྲ་ཞིག་ཐོབ་ཀྱིན་པར་རྒྱུས་ལོན་བྱེད་མི་སྲིད། ངས་
དབུལ་པོ་དེ་ལ་བཀའ་དྲིན་ཚད་མེད་ཞུ་བཞིན་ཡོད་དེ། ཁོའི་རེ་སྨོན་དེ་ཡིས་དངོས་
གནས་ང་དང་བྱིས་པ་ཚོ་ཚེ་རིང་ནད་མེད་ཡོང་བར་བྱེད་པའི་ཚོར་སྣང་ཟབ་མོ་སྐྱེས་
ཡོང་བས། ཡིད་སེམས་གཏིང་ནས་ཚིམ་པར་གྱུར་འགྲོ། ངའི་སྣང་ངོར་དབུལ་པོ་དེས་ང་ལ་
ཕུལ་བ་ནི་ངས་ཁོ་ལ་བྱིན་པ་ལས་ཀྱང་ལྡབ་བརྒྱ་སྟོང་གིས་མང་འདུག །ཁྱོད་ཀྱིས་ཀྱང་དེ་
ལྟར་བསྒྲུབ་འོས། དེ་ལྟར་ན་དབུལ་ཕོངས་དེ་དག་གིས་ཁྱོད་ལ་ཕུལ་བའི་རེ་སྨོན་དེ་ངས་
ཀྱང་ཐོས་ཐུབ། ཁྱོད་ཀྱིས་དུས་དང་རྣམ་པ་ཀུན་ཏུ་ཁུག་མ་ལས་སྒོར་མོ་འགའ་ཕྱུངས་ཏེ་
བརྟེན་ས་འཁྲི་ཡུལ་མེད་པའི་བགྲེས་སོང་དག་དང་། བཟའ་བཏུང་གི་དཀའ་ངལ་ཡོད་
པའི་མ་ཡུམ་དག་གམ། བྱིས་པ་ལག་ནས་ཤོར་བའི་མ་ཡུམ་དག་གི་ལག་ཏུ་འཇོག་རོགས།
དབུལ་ཕོངས་ཉམ་ཐག་གི་མི་རྣམས་ནི་བྱིས་པ་དག་གི་ཕུལ་དངོས་ལ་ཧ་ཅང་དགའ་བ་
ཡིན་ཏེ། རྒྱུ་མཚན་ནི་བྱིས་པ་རྣམས་ཀྱིས་ཁོ་ཚོར་བརྙས་སྨོད་བྱ་མི་སྲིད་པས་རེད་ལ། ཁོ་
ཚོ་ཡང་བྱིས་པ་རྣམས་དང་འདྲ་བར་གཞན་གྱི་རོགས་སྐྱོར་མཁོ་བས་ཀྱང་རེད། སློབ་
གྲྭའི་མཐའ་འཁོར་དག་ཏུ་ཁྱོད་ཀྱིས་ནམ་རྒྱུན་སློང་མོ་བྱེད་མཁན་གྱི་དབུལ་པོ་མཐོང་
སྲིད་དེ། མི་ཆེ་བ་དག་གི་སྦྱིན་དངོས་ནི་སྤྱོད་ལམ་མཚོན་བྱེད་ཙམ་ལས་མ་འདས་མོད།
འོན་ཀྱང་བྱིས་པ་དག་གིས་བྱིན་པ་ནི་བྱམས་སྙིང་རྗེ་ལས་གཞན་ད་དུང་ཤ་ཚ་རུས་ཉེ་ཡི་
བྲོ་བའང་ལྡན་པ་རེད། ཁྱོད་ཀྱིས་དེའི་ཁྲོད་ཀྱི་གནས་ལུགས་རྟོགས་སམ། དེ་ནི་ཕལ་ཆེར་
སྒོར་མོ་དང་མེ་ཏོག་དུས་མཉམ་ངང་ཁྱོད་ཀྱི་སྤར་མོ་ལས་འཐོར་ཡོང་བ་དང་མཚུངས་
པས་རེད། ཁྱོད་ཀྱིས་བསམ་བློ་རེ་ཐོངས་དང་། ཁྱོད་ལ་ཧ་ཅང་འཛོམས་པོ་ཡོད་པ་རེད་
མོད། འོན་ཀྱང་ཁོ་ཚོ་ལ་ཅི་ཡང་མེད། ཁྱོད་ཀྱིས་བདེ་སྐྱིད་ལ་རེ་སྙེག་བྱེད་པ་རེད་མོད།
འོན་ཀྱང་ཁོ་ཚོས་ཁ་རྒྱབ་འཁྱོལ་ཐབས་ལ་རེ་བ་བྱེད། ཁྱོད་ཀྱིས་བསམ་བློ་རེ་ཐོངས་དང་།
གཟབ་བཀྲག་འདུ་ལོང་ཆེ་བའི་གྲོང་ཁྱེར་གྱི་ནང་དང་། འཕྱོར་བག་བཀྲ་བའི་ཐོག་
བརྩེགས་ཁང་ཆེན་གྱི་བར་དུ། ཁྲོམ་མགོ་སྲང་མཇུག་ཀུན་ཏུ་ཤིང་རྟའི་འགྲོ་འདུག་རྒོད་
པ་རེད་མོད། ཡིན་ནའང་ལིང་དང་དར་ཟབ་གྱོན་པའི་བྱིས་པ་དེ་དག་གི་བར་གསེང་དུ།
ད་དུང་བུད་མེད་དང་བྱིས་པ་ཧ་ཅང་མང་པོ་ཞིག་གིས་གྲང་ལྟོགས་གཉིས་མནར་གྱི་འཚོ་
བར་རོལ་བཞིན་ཡོད་པས། འདི་ནི་ཅི་འདྲའི་འཇིགས་སུ་རུང་བ་ཞིག་རེད་ཨང་།
ཚོར་ཕོ་བ་འགྲངས་པའི་བཟའ་བཏུང་གིས་དབུལ་བ་རེད་ཡ། ང་ཡི་དཀོན་མཆོག །ཁྱོད་
དང་འདྲ་བའི་ཁ་ལེན་ཚིག་བརྩི་བྱེད་ཅིང་། བློ་རིག་སྤྱང་གྲུང་འཛོམས་པའི་བྱིས་པ་མང་
པོ་ཞིག་གིས་མུ་མེད་ས་སྟོང་གི་ཅེ་སྤྱང་བཀྲེས་པོ་ལྟར་གྲོང་ཁྱེར་དུ་གྲང་ལྟོགས་གཉིས་
མནར་གྱི་འཚོ་བ་རོལ་བཞིན་ཡོད། ཨེན་རི་ཁོ་ཨང་། ད་ནས་བཟུང་སྤྲང་སློང་བྱེད་པའི་
མ་ཡུམ་དག་གི་མདུན་དུ་སླེབས་པའི་སྐབས་སུ། སྐར་ལི་གང་ཡང་མི་སྟེར་བར་གྱེས་
འགྲོ་བའི་བཟོ་ལྟ་དེ་གཏན་ནས་གཏན་དུ་སྤོངས་ཤིག་ཨང་། །
— ཁྱོད་ཀྱི་ཡབ་ཆེན་གྱིས།

ཟླ་བཅུ་གཉིས་པ།
ཚོང་པ་ཆུང་ཆུང་།
ཚེས་གཅིག་ཉིན། རེས་གཟའ་ཕུར་བུ།

གནང་སྐབས་སུ། ཡབ་ཆེན་གྱིས་ཉིན་བཞིན་ང་ལ་སློབ་གྲོགས་རེ་ཁྱིམ་དུ་མགྲོན་
འབོད་བྱེད་པའམ། ཡང་ན་ང་ཁོ་ཚང་ལ་འཚམས་འདྲིར་འགྲོ་བར་སྐུལ་གྱིན་ཡོད་ཅིང་།
འདི་ལྟར་ན་རིམ་གྱིས་ཁོ་ཚོར་འདྲིས་པར་འགྱུར་ངེས་རེད་སྙམ་འདུག །ངས་ནི་གཟའ་
ཉི་མའི་ཉིན་ཝོ་ཏི་ཉི་དང་མཉམ་དུ་སྤྲོ་འཆམ་ལ་འགྲོ་བའི་གྲ་སྒྲིག་བྱེད་ཀྱིན་ཡོད། ཁོ་ནི་
གོན་གོས་འཕྱོར་སྤྲས་ལ་དང་དོད་ནན་མོ་བྱེད་ཅིང་། དྷེ་རོ་སི་ལ་ཕྲག་དོག་བྱེད་ཀྱིན་
པའི་བྱིས་པ་དེ་རེད། དེ་རིང་གྷ་རོ་ཧྥི་ངེད་ཚང་ལ་སླེབས་བྱུང་། ཁོ་ནི་རྩག་རྩིག་ཚོང་ཁང་
གི་སྦྱིན་བདག་གི་བུ་སྟེ། གཟུགས་ཕྲ་ཞིང་རིང་ལ། སྣ་རྩེ་ནང་དུ་གུག་ཅིང་མིག་ཟུང་ཧ་
ཅང་ཆུང་བ་དང་། གཡོ་སྒྱུ་ཆེ་ཞིང་ནམ་རྒྱུན་གང་ས་གང་དུ་ཅི་ཞིག་སྔོག་འཚོལ་བྱེད་
པར་དམིགས་པ་ལྟར་ཡོད། ཁོ་ནི་ཧ་ཅང་གཞན་དང་མི་མཚུངས་པ་ཞིག་ཡིན་ཏེ། ལས་རྒྱུ་
ཅི་ཡང་མ་བྱུང་ཚེ་ཁུག་མའི་ནང་གི་སྒོར་མོ་བླངས་ཏེ་བརྩི་བར་བྱེད། ཁོས་མཛུབ་རྩེ་
ནས་སྒོར་མོའི་གྲངས་ཀ་རྩིས་རྒྱག་ཐུབ་ཅིང་། སྒྱུར་རྩིས་བརྩི་སྐབས་སྒྱུར་རྩིས་རེའུ་མིག་
མ་བཀོལ་ཡང་ཆོག །ཁོ་རང་སྒོར་མོ་འཚོལ་བར་མཁས་པས། སློབ་གྲྭའི་གསོག་ཉར་
དངུལ་ཁང་དུ་དངུལ་བདག་ཐོ་འགོད་ཀྱང་བྱས་ཟིན་ཡོད། ངས་ཚིག་ཐག་ཆོད་པས་
བཤད་ཐུབ་པ་ནི། ཁོས་དངུལ་སྐར་ལི་གང་ཡང་གཏན་ནས་བཀོལ་སྤྱོད་བྱེད་མི་སྲིད་
ཅིང་། གལ་ཏེ་ཁོ་རང་གི་སྡོད་གནས་ལས་དངུལ་སྐར་ལི་གཅིག་བོར་བའི་དབང་དུ་
བཏང་ནའང་། ཁོས་གཟའ་འཁོར་གཅིག་གི་དུས་ཚོད་སྤྱད་དེ་དངུལ་དེ་སླར་རྙེད་ཐབས་
བྱ་ངེས་པ་དེ་ཡིན། དྷེ་རོ་སིས་འདི་ལྟར་བཤད་ཀྱིན་ཡོད་དེ། ཁོ་ནི་སྐྱ་ཀ་ཞིག་འདྲ་བར་མི་
མཁོ་བ་གཅིག་ཀྱང་མི་འདུག །ཐ་ན་ལྕགས་སྨྱུག་ཆག་པོ་དང་སྦྲག་རྟགས་རྙིང་པ། གཟེར་
ཁབ་མགོ་ཆེ། སྤྲ་ཚིལ་བཀོལ་འཕྲོ་ཙམ་ཡིན་ཡང་ཚང་མ་བཏུས་ནས་གསོག་པར་བྱེད་
ཟེར། ཁོས་སྦྲག་རྟགས་ཉར་གསོག་བྱས་ཏེ་ལོ་གཉིས་ལྷག་ཙམ་འགོར་ཡོད་ཅིང་། སྦྲག་
རྟགས་ཉར་དེབ་ཏུ་འཛམ་གླིང་གི་རྒྱལ་ཁབ་སོ་སོའི་སྦྲག་རྟགས་བརྒྱ་ཕྲག་འགའ་ཉར་
གསོག་བྱས་འདུག །ཁོས་བཤད་ན་སྦྲག་རྟགས་ཉར་དེབ་ཁེངས་པར་གྱུར་རྗེས་དཔེ་ཁང་
གི་སྦྱིན་བདག་ལ་འཚོང་དགོས་ཟེར། དཔེ་ཁང་སྦྱིན་བདག་གིས་ཀྱང་གྷ་རོ་ཧྥི་ཡིས་ནམ་
རྒྱུན་བྱིས་པ་མང་པོ་ཁྲིད་དེ་དཔེ་ཁང་དུ་ཡོང་ནས་དཔེ་ཆ་ཉོ་བཞིན་ཡོད་པར་རྐྱེན་གྱིས།
ཁོ་ལ་སྦྱང་གཞི་འབྲི་དེབ་རེ་འགའ་རིན་མེད་དུ་སྟེར་བར་བྱེད། ཁཱ་ལའོ་ཧྥེ་ནི་ད་དུང་
སློབ་གྲྭའི་ནང་དུ་ཉོ་ཚོང་ཆུང་ངུ་རྒྱག་པར་ཡང་དགའ་སྟེ། ཁོས་ནམ་རྒྱུན་དངོས་པོ་རྩག་
རྩིག་དག་གམ། རླུང་རྟའི་བྱང་བུ་ཁྱེར་ཡོང་སྟེ་འཚོང་བའམ། ཡང་ན་གཞན་གྱི་དངོས་པོ་
དང་བརྗེ་རེས་བྱེད་ཀྱིན་ཡོད་ཅིང་། སྐབས་རེར་འགྱོད་པ་སྐྱེས་ཏེ་སླར་ཡང་རང་ཉིད་ཀྱི་
དངོས་པོ་ཕྱིར་ལེན་པར་བྱེད། ཁོས་དོང་ཙེ་གཅིག་གིས་ཉོས་པའི་དངོས་པོ་གཞན་ལ་དོང་
ཙེ་བཞི་བྱས་ཏེ་འཚོང་བར་བྱེད་ཅིང་། ལྕགས་སྨྱུག་རྩེ་མོའི་རོལ་རྩེད་རྩེ་སྟེ་ད་བར་དུ་ཁོ་
གཏན་ནས་ཕམ་མ་མྱོང་ལ། ད་དུང་ཚགས་པར་རྙིང་པ་དག་དངོས་རྫས་རྩག་རྩིག་ཚོང་
ཁང་གི་སྦྱིན་བདག་ལ་འཚོང་གིན་ཡོད། ཁོ་ལ་རྩིས་ཐོའི་དེབ་ཆུང་ཞིག་ཡོད་པའི་སྟེང་
དུ་ཁོའི་རྩིས་ཐོ་སྣ་ཚོགས་པ་བྲིས་ཏེ་ཁེངས་འདུག །ཁོས་སློབ་གྲྭའི་ནང་དུ་རྩིས་རིག་
བསླབ་ཚན་མ་གཏོགས་པའི་བསླབ་ཚན་གཞན་པ་གཏན་ནས་མི་སློབ། ཁོས་བསླབ་ཚན་
ཀུན་ལའང་བྱ་དགའ་འཐོབ་པར་འདོད་པ་སྨོས་མ་དགོས་མོད། དེ་ཡང་བྱ་དགའི་
གཟིགས་བཟོས་ནི་སྡིག་པ་མེད་པའི་རློན་ཚིལ་ཞིག་ཡིན་པ་ཙམ་དུ་ཟད། ཡིན་ནའང་ང་
ནི་ཁོ་ལ་དགའ་སྟེ། རྒྱུ་མཚན་ནི་ཁོས་ང་ལ་སྤྲོ་སྐྱིད་སློང་ཐུབ་པས་རེད། ང་ཚོས་མཉམ་དུ་
དངོས་པོ་འཚོང་བའི་རོལ་རྩེད་རྩེ་ཞིང་རྒྱ་མ་དང་རྒྱ་རྡོ་བཀོལ་ཏེ་ཚོང་རྒྱག་ཚུལ་སྦྱོང་
དུས། ཁོ་ནི་ཚོང་ཁང་གི་སྦྱིན་བདག་ཅིག་དང་འདྲ་བར་དངོས་པོ་རེ་རེའི་རིན་གོང་ཤེས་
པར་མ་ཟད། རྒྱ་མ་དང་སྲང་བརྩི་ཤེས་ལ། དངོས་པོ་དག་ཐུམ་གྱིས་གཅུད་པའང་མྱུར་
ཅིང་མཛེས་པོ་འདུག །ཁོས་བཤད་ན། སློབ་མཐར་ཕྱིན་མ་ཐག་ཁོས་ཚོང་ཁང་ཞིག་
གཉེར་ཏེ་ཁོ་རང་ཉིད་ཀྱིས་གསར་བཏོད་བྱས་པའི་ཚོང་གསར་པ་ཞིག་རྒྱག་རྒྱུ་ཡིན་ཟེར།
ངས་ཁོ་ལ་ཕྱི་རྒྱལ་གྱི་སྦྲག་རྟགས་འགའ་བྱིན་པས་ཁོ་ཧ་ཅང་དགའ་བྱུང་། ཁོས་ད་དུང་
སྦྲག་རྟགས་རེ་རེའི་གསོག་ཉར་གྱི་རིན་ཐང་ནོར་འཕྱུགས་མེད་པའི་ངང་ང་ལ་བཤད་
ནུས་ཀྱི་འདུག །ངའི་ཡབ་ཆེན་གྱིས་འགྲམ་དུ་ཚགས་པར་ལ་ལྟ་བའི་བཟོ་ལྟ་སྟོན་གྱིན་
འདུག་ཀྱང་། དོན་ངོ་མར་སྤྲོ་བ་ཡོད་པའི་ངང་ཁོའི་སྐད་ཆར་ཉན་བཞིན་འདུག །ཁོའི་
ཁུག་མའི་ནང་དུ་དབྱིབས་དང་ཁ་དོག་མི་འདྲ་བའི་དངོས་པོ་ཆུང་ཆུང་སྣ་ཚོགས་ཀྱིས་
ཁེངས་འདུག་མོད། འོན་ཀྱང་ཁོས་ནི་ཧ་ཅང་རིང་བའི་ཕྱི་ལྭ་ནག་པོ་ཞིག་གོན་ཏེ་དེ་དག་
ནམ་ཡང་མི་མཐོང་བར་བྱས་འདུག །ཁོས་དུས་རྒྱུན་དུ་ཚོང་གཉེར་བ་ལ་ཡོད་པའི་
བསམ་བློ་གཏོང་བཟོ་དང་ལས་བྲེལ་ཆེ་མདོག་གི་ཉམས་སྟོན་གྱིན་འདུག །ཡིན་ནའང་
ཁོ་ཆེས་དགའ་བ་ནི་སྔར་བཞིན་སྦྲག་རྟགས་ཉར་གསོག་བྱེད་རྒྱུ་དེ་རེད། སྦྲག་རྟགས་
གསོག་ཉར་ནི་ཁོའི་རྒྱུ་ནོར་རིན་པོ་ཆེ་འབའ་ཞིག་ཏུ་གྱུར་ཡོད་ཅིང་། སྦྲག་རྟགས་གསོག་
ཉར་བྱེད་པ་དེས་ཁོ་ལ་བསོད་ནམས་བཟང་པོ་བསྐྱལ་ཡོང་ངེས་པ་འདྲ་བར། སྦྲག་རྟགས་
གསོག་ཉར་གྱི་ཕྱོགས་ནས་གླེང་ཚེ་ཁོ་ལ་སུན་སྣང་སྐྱེས་རྒྱུ་གཏན་ནས་མེད། སློབ་གྲོགས་
ཚོས་ཁོ་ལ་སེར་སྣ་ཆེ་ཞིང་ཧམ་པ་གང་རྒྱུ་མི་འདུག་ཟེར། ངས་ནི་ཁོ་ལ་ཧ་ཅང་དགའ་པོ་
བྱེད་དོན་ཅི་ཡིན་པའང་མི་རྟོགས། ངའི་སེམས་ལ་ཁོ་ནི་མི་རྒན་པ་ཞིག་དང་འདྲ་བར་ང་
ལ་དོན་དག་མང་མང་པོ་ཞིག་རྟོགས་སུ་བཅུག་སོང་སྙམ་པས་ཡིན་ཡང་སྲིད། བུད་ཤིང་ཚོང་
ཁང་གི་བྱིས་པ་ཁོ་རེ་ཏིས་ཚིག་ཐག་ཆོད་པའི་ངང་། ཁོས་ནི་གནད་འགག་གི་སྐབས་
སུའང་རང་ཉིད་ཀྱི་སྦྲག་རྟགས་བཀོལ་ཏེ་ཁོའི་ཨ་མའི་སྲོག་སྐྱོབ་མི་སྲིད་ཟེར། ཡབ་ཆེན་
ནི་བཤད་ལུགས་འདི་རིགས་ལ་ཡིད་མི་འཐད། ཡབ་ཆེན་གྱིས་ང་ལ། “གང་ལྟར་བསྒུག་
སྟེ་རྗེས་ཕྱོགས་སུ་སྡོམ་ཚིག་ཁོད་ཅིག །ཁོ་ལ་ཞན་ཆ་རེ་ཡོད་མོད། འོན་ཀྱང་སེམས་ནི་
བཟང་པོ་ཡོད་པ་མ་རེད་དམ” གསུངས་བྱུང་། །

ཆེ་འདོད་ཚ་པོ།
ཚེས་ལྔ་ཉིན། རེས་གཟའ་ཟླ་བ།

ཁ་སང་། ང་དང་ཝོ་ཏི་ཉི། ད་དུང་ཁོའི་ཡབ་ཆེན་དང་བཅས་པ་སྲང་ལམ་ཆེན་པོ་
རི་ཝོ་ལིར་སྤྲོ་འཆམ་དུ་ཕྱིན། དྷོ་ར་གྷི་རོ་ས་སྲང་ལམ་དུ་བརྒྱུད་སྐབས། ང་ཚོས་དཔེ་ཁང་
ཞིག་གི་སྒོ་ཁར་སི་ཏར་ཏི་ཧང་ཧང་པོར་འགྲེང་སྟེ། བཤམས་སྒྲོམ་ནང་གི་ས་ཁྲ་ཞིག་ཅེར་
འདུག་པ་མཐོང་བྱུང༌། ཁོ་རང་དེ་གར་དུས་ཚོད་ག་ཙམ་ལ་འགྲེང་བསྡད་པ་སུས་ཀྱང་
མི་རྟོགས་མོད། ཁོས་ནི་སྲང་ལམ་ནང་ཡིན་ཡང་དེ་ལྟར་སློབ་ལ་བརྩོན་པ་རེད། ང་ཚོས་
ཁོ་ལ་འཚམས་འདྲིའི་བརྡ་ཞིག་བཏང་བ་ན། ཁོས་སྐེ་ཕྱིར་དཀྱོགས་ཏེ་ལྟ་ཙམ་བྱེད་པ་
ལས་ཁ་ཡ་མི་བྱེད། གུས་ལུགས་མི་ཤེས་པའི་ལྟས་ངན་ཞིག་ཨང་།
ཝོ་ཏི་ཉིས་གཟབ་འཕྱོར་སྤྲས་པ་ཤིན་ཏུ་མཛེས་པའི་ཁར། ད་དུང་ཅུང་ཐལ་
དྲགས་པའི་ཚོད་དུ་འདུག །ཁོས་རྐང་མགོར་འཚེམ་སྐུད་དམར་པོ་ཡིན་པའི་མོ་རོ་ཁོ་
ལྷམ་ཞིག་གོན་པ་དང་། སྟོད་གོས་ནི་ཚེམ་དྲུབ་མ་ཞིག་ཡིན་ཞིང་གོས་སྐུད་ཀྱི་སྒྲོག་གུ་
བཅིངས་ཡོད་ལ། མགོ་རུ་ཆུ་བྱིའི་པགས་པའི་ཞྭ་མོ་དཀར་པོ་ཞིག་བསྐྱོན་པ་དང་། བྲང་
ཁའི་སྟེང་དུ་ད་དུང་བྲང་འདོགས་ཆུ་ཚོད་ཅིག་ཀྱང་དཔྱངས་ཏེ་གོམ་སྟབས་ཆེན་པོས་
མདུན་དུ་སྐྱོད་པར་བྱེད། ཡིན་ནའང་ཐེངས་འདིར་ཝོ་ཏི་ཉིའི་ཆེ་འདོད་ཚ་བོའི་དབང་
གིས་ད་དུང་ཡང་ཡིད་མ་ཚིམ་པར། སེམས་ཧ་ཅང་སྐྱིད་ཀྱིན་མི་འདུག །དོན་དག་ནི་
འདི་ལྟར་བྱུང་བ་རེད་དེ། ང་ཚོ་རི་ཝོ་ལི་སྲང་ལམ་དུ་ཡུན་རིང་ཙམ་ལ་སོང་རྗེས། ཁོའི་
ཡབ་ཆེན་གྱི་གོམ་པའི་འདེགས་འཇོག་དལ་བའི་དབང་གིས་ང་ཚོའི་རྗེས་སུ་རིང་པོར་
ལུས་སོང་། ངེད་གཉིས་ཀ་རྡོ་ཡི་འདུག་སྟེགས་ཤིག་གི་འཁྲིས་སུ་སོང་བ་ན། གྱོན་གོས་
ཧ་ཅང་བབ་ཆགས་གྱོན་པའི་བྱིས་པ་ཞིག་དེ་གར་ཙོག་འདུག་ཅིང་། ཁོའི་མགོ་བོ་དུད་
ཅིང་ལུས་ཉོབ་སྟེ། ཧ་ཅང་ཡིད་མུག་པའི་ཉམས་ཤིག་མངོན་འདུག །ད་དུང་མི་ཞིག་
གིས་ཕ་རོལ་ཀྱི་སྡོང་པོའི་འོག་ཏུ་འགྲོ་ཞོར་དུ་ཚགས་པར་ལ་ལྟ་བཞིན་འདུག་ཅིང་།
བལྟས་ཚོད་ཀྱིས་བྱིས་པ་དེའི་ཡབ་ཆེན་ཡིན་པ་ལྟར་སྣང་། ང་ཚོ་འདུག་སྟེགས་སྟེང་དུ་
བསྡད་ཅིང་། ཝོ་ཏི་ཉི་ནི་ང་དང་བྱིས་པ་དེ་གཉིས་ཀྱི་བར་དུ་བསྡད། གློ་བུར་དུ་ཝོ་ཏི་
ཉིས་རང་ཉིད་ཀྱིས་ཧ་ཅང་མཛེས་པའི་འཕྱོར་སྤྲས་བྱས་ཡོད་པ་ཡིད་དུ་དྲན་པ་ལྟར།
བྱིས་པ་དེར་རང་ཉིད་ངོམ་འདོད་སྐྱེས་ཏེ། ཁོས་རྐང་ཡར་བཏེགས་ཏེ་ང་ལ་བཤད་རྒྱུར།
“ཁྱོད་ཀྱིས་ངའི་ཀོ་ལྷམ་མཐོང་ཨེ་བྱུང་།” དོན་ངོ་མར་ཁོས་བྱིས་པ་དེར་ངོམ་
གྱིན་པ་རེད་མོད།འོན་ཀྱང་བྱིས་པ་དེས་གཏན་ནས་ཁ་ཡ་བྱས་མ་བྱུང་།
ཝོ་ཏི་ཉིས་སླར་ཡང་རྐང་པ་སར་བཞག་སྟེ། ང་ལ་ཁོའི་སྟོད་གོས་ཀྱིས་གོས་སྐུད་
སྒྲོག་གུ་སྟོན་ཞོར་དུ། མིག་ཟུར་གྱིས་བྱིས་པ་དེ་ལ་ལྐོག་ལྟ་ཞིག་བྱེད་བཞིན། ཁོ་རང་གོས་
སྐུད་ཀྱི་སྒྲོག་གུ་འདི་དག་ལ་མི་དགའ་བས། དངུལ་གྱི་སྒྲོག་གུ་ཞིག་ལ་བརྗེ་བར་འདོད་
ཟེར། འོན་ཀྱང་བྱིས་པ་དེས་ད་དུང་ཁ་ཡ་མི་བྱེད།
ཝོ་ཏི་ཉིས་ཡང་ཆུ་བྱིའི་པགས་པའི་ཞྭ་མོ་དེ་ཕུད་ནས། མཛུབ་མོའི་རྩེ་ནས་བསྐོར་
བར་བྱེད། བྱིས་པ་དེས་དངོས་གནས་ཆེད་དམིགས་ཀྱིས་ཁོ་ལ་དེ་ལན་སློག་པ་ལྟར། སྔར་
བཞིན་མིག་གིས་ལྟ་ཙམ་ཡང་མི་བྱེད་པར་འདུག །
ཝོ་ཏི་ཉི་ཁོང་ཁྲོ་ལངས་བྱུང་། ཡང་བྲང་འདོགས་ཆུ་ཚོད་ཕྱིར་བླངས་ཏེ། ཁ་གཅོད་
བླངས་ནས་ང་ལ་ནང་གི་ལྷུ་ལག་དག་ལ་ལྟ་རུ་བཅུག་བྱུང༌། བྱིས་པ་དེས་མགོ་བོ་ཚུར་
དཀྱོགས་ཙམ་ཡང་མི་བྱེད།
“གསེར་རྩི་བྱུག་པ་རེད་དམ།” ངས་ཁོ་ལ་དེ་ལྟར་དྲིས།
“མ་རེད། གསེར་ངོ་མ་རེད།” ཁོས་དེ་ལྟར་ལན་བཏབ་བྱུང་།
“གསེར་ངོ་མ་ཡིན་མི་སྲིད། ངེས་པར་དུ་ནང་དུ་དངུལ་ཡང་འདྲེས་སྲིད།”
“ག་ལ་སྲིད། དངུལ་འདྲེས་མི་སྲིད།” ཁོས་དགག་ལན་འདེབས་ཞོར་དུ། ཆུ་ཚོད་
བྱིས་པ་དེའི་མདུན་ཐད་དུ་ཕར་བསྲིངས་ནས། ཁོ་ལ་བཤད་རྒྱུར། “ཁྱོད་ཀྱིས་ལྟོས་དང་།
འདི་ནི་གསེར་ངོ་མ་མ་རེད་དམ།”
བྱིས་པ་དེས་ཧ་ཅང་ཐུང་བའི་ལན་གྱིས། “མི་ཤེས” ཟེར།
ཝོ་ཏི་ཉིས་དེ་ཐོས་པས། ཁོང་ཁྲོ་ཆེ་རུ་འབར་ཏེ་སྐད་ཤུགས་ཆེན་པོས། “ཧེ། ངོ་མ་
ཁེངས་དྲེགས་ཆེ་འདུག” ཟེར།
སྐབས་འདིར། ཝོ་ཏི་ཉིའི་ཡབ་ཆེན་ཚུར་འོང་ཞོར་དུ་ཁོའི་སྐད་ཆ་ཐོས་བྱུང་། ཁོས་
བྱིས་པ་དེར་ཅེར་ནས་ཡུད་ཙམ་བསྡད་རྗེས། ཧ་ཅང་གཟབ་ནན་ངང་བུ་ལ། “གང་བྱུང་
མ་བཤད” ཟེར་བ་དང་། སླར་ཡང་ལུས་པོ་མར་སྒུར་ནས་ཝོ་ཏི་ཉིའི་རྣ་འགྲམ་དུ། “ཁོ་
ནི་ལོང་བ་ཞིག་རེད” ཟེར།
ཝོ་ཏི་ཉི་དེ་མ་ཐག་ཏུ་གནམ་ལ་ལྡིང་བ་ལྟར་ཡར་ལངས་ནས། བྱིས་པ་དེའི་གདོང་
ལ་བལྟས་པ་ན། ཁོའི་མིག་ཟུང་ནི་ཆུ་ཤེལ་གྱིས་བཟོས་པ་ལྟར། ཅི་ཡང་མཐོང་མི་ནུས་པ་ཚོར།
ཝོ་ཏི་ཉིས་རང་ཉིད་ནོར་བ་ཤེས་ཏེ། སྐད་ཆ་ཚིག་གཅིག་ཀྱང་བཤད་རྒྱུ་མ་བྱུང་
བར་མགོ་བོ་དུད་ནས་ཐང་ལ་ཅེར་སྡོད་ཅིང་། མཇུག་མཐར་ལྡབ་ལྡིབ་ངང་“དགོངས་
པ་མ་ཚོམ། ངས་མ་ཤེས་པ་རེད” ཟེར།
བྱིས་པ་དེས་ཀྱང་ཁོའི་སྐད་ཆའི་དོན་རྟོགས་ཏེ། གདོང་ལ་སྙིང་ཉེ་ལ་སྐྱོ་ཤུགས་
ཀྱིས་ཁེངས་པའི་འཛུམ་ཞིག་མངོན་བཞིན་བཤད་རྒྱུར།
“ཨོ། སྐྱོན་མི་འདུག”
ཝོ་ཏི་ཉི་ནི་ཆེ་འདོད་ཚ་པོ་བྱེད་པར་ཧ་ཅང་དགའ་མོད། འོན་ཀྱང་ཁོའི་སེམས་ནི་
དེ་འདྲ་བཙོག་པོ་ཞིག་མ་རེད། དེ་ནས་བཟུང་། ཕྱིར་ལོག་པའི་ལམ་ཧྲིལ་པོར་ཁོ་ལ་ཡང་
བསྐྱར་དགོད་རྒྱུ་མི་འདུག །

ཁ་བ་མགོ་མ།
ཚེས་བཅུ་ཉིན། རེས་གཟའ་སྤེན་པ།

རི་ཝོ་ལི་སྲང་ལམ་ཆེན་པོར་སྤྲོ་འཆམ་དུ་སོང་བ་གླེང་མཚམས་འཇོག་དགོས་སོང་།
རྒྱུ་མཚན་ནི་བྱིས་པ་ཚོ་ཆེས་དགའ་བའི་གྲོགས་པོ་སླེབས་བྱུང་བ་སྟེ — ཁ་བ་བབས་བྱུང་།
མདང་དགོང་ནས་མགོ་བརྩམས་ཏེ། ཁ་བ་ནི་མེ་ཏོག་མ་ལི་ཀའི་འདབ་མ་དང་འདྲ་བར་
ལེབ་མོ་ཆེན་པོ་རེ་རེ་བཞིན་བར་སྣང་ནས་ས་གཞིའི་སྟེང་དུ་བབས་བྱུང་། ད་ནངས་སྔ་སེ།
ཕྱོགས་ཐམས་ཅད་དཀར་བོང་བོང་གི་འཇིག་རྟེན་ཞིག་ཏུ་གྱུར་འདུག་ཅིང་། ཁ་བའི་མེ་
ཏོག་གིས་རྒྱུན་ཆད་མེད་པར་སྒེའུ་ཁུང་གི་ཤེལ་ངོས་སུ་རྡེག་གིན་ཡོད་པ་དང་། སྒེའུ་ཁུང་
གི་སྟེགས་བུའི་ཁར་ཁ་བའི་བང་རིམ་མཐུག་པོ་ཞིག་ཆགས་འདུག་པས། དངོས་གནས་ལྟ་
ན་སྡུག་པ་ཞིག་རེད། ཐ་ན་དགེ་རྒན་གྱིས་ཀྱང་ལག་པ་མཆན་བསྣོལ་བྱས་ཏེ། ཡང་དང་
ཡང་དུ་སྒེའུ་ཁུང་གི་ཕྱི་རོལ་ཏུ་ལྟ་བར་བྱེད། ཚང་མའི་སེམས་ལ་ཁངས་ཀྱིས་རྒྱག་རེས་
བྱེད་པའམ། ཁངས་ཤུད་སྟེག་པའམ། མེ་ཐབ་ཀྱི་མཐའ་རུ་བསྐོར་ནས་སྤྲོ་བ་ཡོད་པའི་
གཏམ་རྒྱུད་བཤད་པར་ཉན་པ་སོགས་དྲན་པའི་མོད་ལ། སྤྲོ་བས་རབ་ཏུ་བཟི་སྟེ་སུ་ལའང་
སློབ་ཁྲིད་ལ་ཉན་པའི་འདུན་པ་མེད་པར་གྱུར་འདུག།ཡིན་ནའང་སི་ཏར་ཏི་གཅིག་པུ་ཁོ་
ནས་ནི། ལག་པས་མགོ་བོ་སྐྱོར་ཞིང་རྣམ་ཤེས་བསྒྲིམས་ནས་སློབ་ཁྲིད་ལ་ཉན་ཏེ། ཁ་བ་
འབབ་པའི་དོན་ལ་སྣང་འཇོག་ཅི་ཡང་བྱེད་ཀྱིན་མི་འདུག
ཕྱི་རོལ་ནི་ཅི་འདྲའི་མཛེས་སྡུག་ལྡན་པ་ལ་ཨང་། སློབ་གྲྭ་གྲོལ་མ་ཐག །ཚང་མ་
ཞོགས་ནས་ཕྱི་རོལ་ཀྱི་སྲང་ལམ་དུ་སོང་ཞིང་། གནམ་ལ་ལྡིང་ཞོར་དང་འུར་སྒྲ་སྒྲོག་
ཞོར་དུ། ལག་པ་ཁ་བའི་ནང་བསྒྲེས་པ་དང་། ཁ་བའི་ཁྲོད་དུ་ཕར་རྒྱུག་ཚུར་རྒྱུག་བྱེད་
པའི་ངང་ཚུལ་ནི། ཁྱི་གུ་ཆུང་ཆུང་དག་གིས་ཆུ་ནང་དུ་མཆོངས་རྩེད་བྱེད་པ་ལྟར་ཧ་
ཅང་སྤྲོ་སྐྱིད་ཀྱིས་ཁེངས་འདུག །སློབ་མ་ཚོའི་ཡབ་ཡུམ་དག་ཕྱི་རོལ་ཏུ་ཡོང་སྟེ་རང་
ཉིད་ཀྱི་བྱིས་པ་བསུ་བར་བསྒུགས་འདུག །ཁོ་ཚོའི་ཆར་གདུགས་ཀྱི་སྟེང་ཁ་བས་དཀར་
པོར་བསྒྱུར་འདུག་ཅིང་། ཉེན་རྟོག་པ་དག་གི་ཞྭ་མོའི་སྟེང་ཡང་དཀར་པོར་བསྒྱུར་ཡོད་
པ་མ་ཟད། ང་ཚོའི་དཔེ་ཁུག་གི་སྟེང་ཡོངས་ཀྱང་དཀར་པོར་གྱུར་ཡོད། མི་ཚང་དགའ་
སྟེ་སྨྱོས་པ་ལྟར་གྱུར་འདུག །ཐ་ན་མགར་བའི་བུ་སྟེ། གདོང་ནས་འཛུམ་མདངས་ཕྲ་མོ་
ཙམ་ཡང་མཐོང་རྒྱུ་མེད་ཅིང་། ཉིན་བཞིན་ངོ་གདོང་སྐྱ་རིད་དུ་གྱུར་པའི་ཕེ་རེ་ཁོ་
སིའང་དེ་རིང་དགའ་བར་གྱུར་འདུག་ཅིང་། ཤིང་རྟའི་འོག་ནས་བྱིས་པ་བསྐྱབས་པའི་
རོ་བྷེར་ཏི་ཡང་ཧ་ཅང་སྙིང་རྗེ་བའི་ངང་། འཁར་བར་ཁེན་ནས་ཁ་བའི་ཁྲོད་དུ་སྤྲོ་ལྡིང་
བྱེད་ཀྱིན་འདུག །ཁ་ལ་བྷིར་ཡའི་བྱིས་པས་ཀྱང་ཁ་བ་གཏན་ནས་མཐོང་མ་མྱོང་བས།
ཁོ་ཚོས་ཁ་བ་ཆིངས་བུ་བྱས་ཏེ། ཁམ་བུའི་སིལ་ཏོག་ཟ་བ་བཞིན་དུ་སོ་བཏབ་ནས་ཟོས་
བྱུང་། སྔོ་ཚོད་འཚོང་མཁན་ཚང་གི་བྱིས་པ་ཁོ་ར་ཆི་ཡིས་དཔེ་ཁུག་ནང་དུ་ཁ་བ་གང་
བརྫངས་འདུག ཆེས་དགོད་བྲོ་བ་ནི་ཞལ་མཁན་ཆུང་ངུ་རེད། བདག་གི་ཡབ་ཆེན་གྱིས་
ཁོ་རང་སང་ཉིན་ངེད་ཚང་ལ་རྩེད་དུ་ཤོག་ཟེར་སྐབས། ཁོའི་ཁ་ནང་དུ་ཁ་བ་གང་
བརྫངས་ཏེ་ཕྱིར་ལེན་ཁོམ་མ་བྱུང་ལ་མར་མིད་ཐབས་ཀྱང་མ་བྱུང་བས། སྐད་ཆ་སྨྲ་
ཐབས་མ་བྱུང་བར་མིག་ཟུང་ཅེར་ཏེ་དེ་ག་ནས་ང་ཚོར་ཅེར་འདུག་པས། སློབ་གྲོགས་
ཚོས་ཧ་ཧ་ཧོ་ཧོ་ཟེར་ནས་ཧབ་དགོད་བྱས་སོང་། དགེ་རྒན་བུད་མེད་ཚོ་ཡང་དེ་རིང་ཁ་
བ་བརྒལ་ཏེ་ཕྱི་རོལ་ཏུ་ཐོན་ཅིང་། ཧ་ཅང་དགའ་སྟེ་དགོད་བཞིན་འདུག།ངའི་ལོ་རིམ་
དང་པོའི་སྐབས་ཀྱི་དགེ་རྒན་བུད་མེད་དེ། ལུས་གཟུགས་ཆུང་ཞིང་གདོང་ལ་སང་
རས་ལྗང་གུ་བརྒྱབ་པ་དེས་ཀྱང་། ལུ་སྐད་འདོན་བཞིན་སློབ་གྲྭའི་ནང་ནས་ཕྱིར་
བརྒྱུགས་ཡོང་སྟེ་ཁ་བར་ལྟ་བཞིན་འདུག །ཁྱིམ་མཚེས་སློབ་གྲྭའི་བུ་མོ་ཚོ་ཡང་།
དཀར་བོང་བོང་གི་ཁ་བའི་ཁྲོད་དུ་ལྡིང་ཞོར་དུ་སྐད་མཐོན་པོས་འབོད་སྐད་སྒྲོག་པ་
དང་། རྩེད་འཇོར་རོལ་བཞིན་ང་ཚོའི་འགྲམ་རོལ་བརྒྱུད་ནས་རྒྱུག་པར་བྱེད། དགེ་
རྒན་ཚོ་དང་ལས་གཉེར་པ་ཚོ། ཉེན་རྟོག་པ་ཚོས་ཀྱང་ཁོ་མོ་ཚོའི་ཕྱོགས་སུ་གཏད་
ནས་སྐད་མཐོན་པོས། “མྱུར་མོར་ཁྱིམ་དུ་ལོག་རྒྱུ་བྱོས། མྱུར་མོར་ཁྱིམ་དུ་ལོག་རྒྱུ་
བྱོས” ཞེས་སྒྲོག་པར་བྱེད། ཁ་བའི་འདབ་མ་ནི་ཁོ་ཚོའི་ཁ་འགྲམ་དུ་ལྡིང་འཁོར་རྒྱག་
ཅིང་། ཁོ་ཚོའི་སྨ་རའང་དཀར་པོར་བསྒྱུར་སོང་། ཁོ་ཚོ་དགའ་སྤྲོའི་ངང་ཁ་བའི་ཁྲོད་
དུ་སྨྱོས་པ་ལྟར་དགུན་ཁ་བསུ་བའི་སློབ་མ་དག་ལ་ལྟ་བཞིན། ཕལ་ཆེར་ཁོ་ཚོས་ཀྱང་
དགུན་ཁའི་མྱུར་སླེབས་ལ་རྟེན་འབྲེལ་ཞུ་བ་དང་འདྲའོ། །
ཁྱོད་ཚོའི་དགུན་ཁའི་མྱུར་སླེབས་ལ་རྟེན་འབྲེལ་ཞུས་ཤིང་། དེ་འདྲའི་དགའ་སྤྲོ་
སྐྱེས་ཀྱིན་འདུག །ཡིན་ནའང་ཁྱོད་ཚོས་ཀྱང་ཤེས་དགོས་ཏེ། འཇིག་རྟེན་སྟེང་དུ་ད་
དུང་ལྟོ་གོས་གཉིས་དབུལ་དང་། ཁ་ལག་བསྲོ་རྟེན་མེད་པའི་བྱིས་པ་བགྲང་གིས་མི་
ལང་བ་ཡོད་པ་རེད། ད་དུང་ཞིང་གྲོང་གི་བྱིས་པ་མང་པོ་ཞིག་གིས། རིག་གནས་སྦྱོང་
བའི་ཆེད་དུ་རྐང་ཕྱིད་ལག་ཕྱིད་དུ་གྱུར་ཅིང་། རྒྱང་ཐག་རིང་བའི་ཕ་ཡུལ་ནས་བུད་
ཤིང་སྡེམ་ཆག་རེ་བསྣམས་ཏེ་སློབ་གྲྭར་འགྲོ་བཞིན་ཡོད། ད་དུང་སློབ་གྲྭ་མི་ཉུང་བ་
ཞིག་ཁ་བས་མནན་ཏེ། སློབ་ཁང་ནང་ནག་ཅིང་འཁྱག་པ་དང་། བྱིས་པ་ཚོ་གྲང་ནས་
སོ་འདར་རྒྱག་བཞིན། ཕྱོགས་གཅིག་ནས་སློབ་ཁྲིད་ལ་ཉན་པ་དང་། ཕྱོགས་གཅིག་
ནས་སེམས་ཁྲལ་ཆེན་པོས་སྒེའུ་ཁུང་ཕྱི་རོལ་ཀྱི་མུ་མཐའ་མེད་པའི་ཁ་བར་ལྟ་བཞིན།
ཁ་བ་མཐུག་པོས་ཁོ་ཚོའི་སྡོད་ཁང་བརྡིབ་ཡོང་བར་དངངས་སྐྲག་སྐྱེ་བཞིན་ཡོད། བྱིས་
པ་ཚོ་ཨང་།ཁྱོད་ཚོས་དགུན་ཁའི་མྱུར་སླེབས་ལ་རྟེན་འབྲེལ་ཞུ་བའི་སྐབས་སུ།དགུན་
ཁས་མི་ཁྲི་སྟོང་མང་པོར་ཚེ་སྲོག་གི་འཇིགས་པ་དང་གནོད་སྐྱོན་བསྐྱལ་ཡོང་སྲིད་
པའང་གཏན་ནས་བརྗེད་མི་རུང་།། ཁྱོད་ཀྱི་ཡབ་ཆེན་གྱིས།

ཞལ་མཁན་ཆུང་ངུ༌།
ཚེས་བཅུ་གཅིག་ཉིན། གཟའ་ཉི་མ།

དེ་རིང་ཞལ་མཁན་ཆུང་ངུ་ངེད་ཚང་ལ་སླེབས་བྱུང་། ལུས་ལ་ཁོའི་ཡབ་ཆེན་གྱི་
རྔོན་གོས་རྙིང་པ་ཞིག་གོན་ཞིང་། སྟེང་དུ་ས་དང་ཐལ་རྡུལ་གྱིས་སྦགས་འདུག །དོན་ངོ་
མར། ཡབ་ཆེན་གྱིས་ང་ལས་ཀྱང་ཞལ་མཁན་ཆུང་ངུ་ངེད་ཚང་ལ་ཡོང་བར་རེ་བཞིན་
ཡོད་པས། ཞལ་མཁན་ཆུང་ངུ་དེ་རིང་ངེད་ཚང་ལ་སླེབས་པས། ང་ཚོར་དགའ་སྤྲོ་ཆེན་
པོ་སྐྱེས་བྱུང་། ཁོ་སྒོ་ནང་དུ་འཛུལ་མ་ཐག །ཁངས་ཀྱིས་བརྒྱབ་སྟེ་བརླན་པར་བྱས་པའི་
ཞྭ་མོ་ཁུག་མའི་ནང་བཙུད་ཅིང་། སྒོག་ལོག་ལྟ་བུའི་སྣ་བསྟན་ཏེ། ཕལ་ཆེར་ཉིན་གང་
པོར་ངལ་ལས་བྱས་ཏེ་དུབ་པར་གྱུར་པའི་བཟོ་པ་ཞིག་དང་འདྲ་བར། དལ་བུར་ནང་
ཕྱོགས་སུ་སླེབས་བྱུང་ལ།དེ་རྗེས་ཀུ་ཤུ་ལྟ་བུའི་ངོ་གདོང་སྒོར་མོས་ཁང་པའི་ནང་ཀུན་ལ་
སྐོར་ལྟ་བྱེད། གསོལ་ཁང་ནང་དུ་འཛུལ་རྗེས། གོམས་སྲོལ་ལྟར་སྒྲིག་ཆས་ཡོངས་ལ་སྐོར་
ལྟ་ཞིག་བྱས་ཤིང་། གྱང་ངོས་སུ་སྦྱར་བའི་བཙོག་འདྲེ་སྒུར་བོ་རི་གྷོ་ལའེ་ཏོའི་འདྲ་རིས་
མཐོང་འཕྲལ། རི་བོང་གི་ལད་མོ་ཞིག་བྱས་བྱུང་། ཁོས་རི་བོང་གི་ལད་མོ་བྱས་པ་དེ་སུས་
མཐོང་ཡང་གད་མོ་འཆོར་དུ་འཇུག་པ་ཡིན།
ང་ཚོ་ཤིང་དུམ་རྩེད་ཆས་བསྒྲིགས་པའི་རྩེད་མོ་རྩེ་བ་ཡིན། ཁོ་ནི་མཆོད་རྟེན་དང་
ཟམ་པ་བསྒྲིགས་པར་ཧ་ཅང་མཁས་པར་འདུག །ཁོས་མིག་རྡེབ་དབང་ཙམ་གྱི་རིང་ལ་
མཆོད་རྟེན་གཅིག་གམ་ཟམ་པ་གཅིག་བསྒྲིགས་ནུས་ཤིང་།ཤིང་དུམ་བསྒྲིགས་པའི་དུས་
ཀྱི་གཟབ་ནན་ཞིབ་ཚགས་ཀྱི་བཟོ་ལྟ་ནི་མི་དར་མ་ཞིག་དང་ཧ་ཅང་མཚུངས་པར།
ཕྱོགས་གཅིག་ནས་ཤིང་དུམ་སྒྲིག་པ་དང་། ཕྱོགས་གཅིག་ནས་ཁོ་ཚང་གི་གནས་ཚུལ་
དག་གླེང་བར་བྱེད། ཁོ་ཚང་གནམ་ཁང་གྱན་གཅིག་གི་ནང་སྡོད་ཅིང་། ཡབ་ཆེན་ནམ་
རྒྱུན་ལས་གྲོལ་བྱས་རྗེས་མཚན་མོའི་སློབ་གྲྭར་སོང་སྟེ་སློབ་སྦྱོང་བྱ་དགོས། མ་ཡུམ་ནི་
བྷེལ་ལེ་སེའི་མི་ཡིན་ཞིང་། སྒོར་མོ་མང་པའི་ཁྱིམ་ཚང་ཞིག་གི་ལྭ་བ་འཁྲུད་ཀྱིན་ཡོད།
ཁོའི་ཕ་མ་གཉིས་ཀྱིས་ཁོ་ལ་ཧ་ཅང་གཅེས་པ་བལྟས་པས་ཤེས་ཐུབ་སྟེ། ལྭ་བ་བཟང་རྒྱུ་
མེད་ན་ཡང་ཧ་ཅང་དྲོད་ཁོལ་འཛོམས་པོ་ཡིན་པར་མ་ཟད། རལ་ཡོད་པའི་གནས་ཡོད་
ནའང་ཧ་ཅང་གྲལ་དག་ངང་ལྷན་པ་བརྒྱབ་འདུག ད་དུང་གོང་མདུད་ཀྱང་ཁོའི་ཨ་མས་
ཁོ་ལ་ནན་ནན་ཏན་ཏན་ངང་བཅིངས་པ་ཡིན་འདུག །ཁོས་ང་ལ་བཤད་ན། ཁོའི་ཡབ་
ཆེན་གྱི་སྐྱེ་གཟུགས་ཧ་ཅང་རིང་བས། སྒོར་འབུད་པའི་དུས་སུའང་ལུས་པོ་སྒུར་དགོས་
མོད། གཤིས་ཀ་འཇམ་པས་མི་གཞན་དང་འཆམ་པོ་ཡོད་ཅིང་། བུ་ལ་རྒྱུན་དུ་རི་བོང་གི་
སྣ་ཞེས་འབོད་སྐད། ཡིན་ནའང་ཁོ་ནི་ཁོའི་ཡབ་ཆེན་དང་གཏན་ནས་མི་འདྲ་བར་
གཟུགས་ཐུང་ཞིག་རེད།
ཆུ་ཚོད་བཞི་པར་སླེབས་
འཕྲལ། ང་ཚོ་འབོལ་ཁྲིའི་སྟེང་དུ་
བསྡད་ནས་ཀ་ར་གོ་རེ་དང་། སྒོང་
ཕྱེ། ར་ཞོ་བཅས་ལ་རོལ་བ་ཡིན།
ཀ་ར་གོ་རེ་ཟོས་ཚར་ཏེ་ཡར་
ལངས་དུས། ངས་ཞལ་མཁན་ཆུང་
ངུ་བསྡད་པའི་རྒྱབ་སྙེས་རྐུབ་
སྟེགས་ཀྱི་སྟེང་དུ་ཁོའི་ལྭ་བའི་
སྟེང་གི་རྡོ་ཐལ་འགོས་ཏེ་དཀར་
པོར་བསྒྱུར་ཡོད་པ་མཐོང་། ངས་
ལག་པ་བསྲིངས་ཏེ་གཙང་མར་
འབྱིད་རྩིས་བྱས་པ་ན། ཅི་བྱུང་
མེད་པར་ཡབ་ཆེན་གྱིས་ང་རང་
ཕར་འཐེན་ནས་འབྱིད་དུ་བཅུག་མ་བྱུང་། དེ་རྗེས་ཡབ་ཡུམ་གཉིས་ཀྱིས་སུས་ཀྱང་མི་
ཚོར་བའི་ངང་རྐུབ་སྟེགས་ལ་འབྱིད་བདར་གང་ལེགས་བྱས་འདུག
ཏག་ཏག་ང་ཚོ་རྩེད་བཞིན་པའི་སྐབས་སུ།ཞལ་མཁན་ཆུང་ངུའི་རྔོན་གོས་ཀྱི་སྒྲོག་
གུ་གཅིག་གློ་བུར་དུ་ལྷུང་སོང་བས། མ་ཡུམ་གྱིས་ཡང་བསྐྱར་ཁོའི་ལྭ་བའི་སྟེང་དུ་
འདོགས་ཀྱིན་ཡོད། ཁོའི་ངོ་མདངས་དམར་པོར་གྱུར་ཏེ་ཅི་ཞིག་བྱས་ན་བཟང་བའང་མ་
རྟོགས་པར།ཧ་ཅང་དོགས་མི་བདེ་བའི་ངང་འགྲམ་དུ་ལངས་ནས་བལྟས་འདུག
དེར་མཐུད་ནས་ངས་དགོད་བྲོའི་རི་མོའི་དེབ་ཅིག་ཁྱེར་ཡོང་སྟེ་ཁོ་ལ་བསྟན།
ཧ་ཅང་དགའ་བའི་ངང་རང་དབང་མེད་པར་རི་མོའི་ཁྲོད་ཀྱི་བཟོ་ལྟ་དག་ལ་ལད་མོ་
བྱས་སོང་། ལད་མོ་བྱས་པ་དེ་འདྲའི་འདྲ་ཆགས་པོ་འདུག་པས་ཡབ་ཆེན་གྱིས་བཟོད་མ་
ནུས་པར་ཧ་ཧ་ཟེར་ནས་གད་མོ་ཐག་གེར་གྱུར། ཁོ་དེ་རིང་རྩེས་ཏེ་ཧ་ཅང་དགའ་སྤྲོ་
སྐྱེས་འདུག་སྟེ། ཐ་ན་ཕྱིར་ལོག་པའི་དུས་སུ་ཞྭ་མོ་གོན་རྒྱུའང་བརྗེད་འདུག །སྒོ་ཁར་
སླེབས་འཕྲལ། ཁོས་སླར་ཡང་མགོ་བོ་ཕྱིར་དཀྱོགས་ཏེ་བཀའ་དྲིན་ཞུ་བའི་ཚབ་ཏུ། སླར་
ཡང་ང་ལ་རི་བོང་གི་ལད་མོ་ཞིག་བསྟན་བྱུང་། ཁོ་ནི་ཨན་ཏོ་ནེ་ཨོ་ར་བྷོའུ་ཁོ་རེད་ལ། ད་
ལྟ་ལོ་བརྒྱད་དང་ཟླ་བ་བརྒྱད་ལ་སོན་ཡོད་་་།
གཅེས་ཕྲུག །ངས་ཅིའི་ཕྱིར་དུ་ཁྱོད་ལ་རྐུབ་སྟེགས་སྟེང་གི་རྡོ་ཐལ་འབྱིད་དུ་མ་
བཅུག་པ་ཁྱོད་ཀྱིས་ཤེས་སམ། རྒྱུ་མཚན་ནི་ཁྱོད་ཀྱིས་སློབ་གྲོགས་ཀྱི་མཐོང་ས་ནས་དེ་
ལྟར་བྱས་ན། ཁོས་འདུག་སྟེགས་བསླད་པར་ལེ་བདའ་བྱེད་པ་མཚོན་ཡོད། འདི་ལྟར་
བྱ་མི་འོས། དེའི་རྒྱུ་མཚན་ཡང་། གཅིག་ནས་ཁོས་ཆེད་དམིགས་ཀྱིས་བཙོག་བསླད་
ཐེབས་སུ་བཅུག་པ་མ་ཡིན་པའི་ཁར། ད་དུང་ཁོས་གོན་ཡོད་པ་ནི་ཁོའི་ཡབ་ཆེན་གྱི་
ལྭ་བ་རེད་ཅིང་། ལྭ་བའི་སྟེང་གི་རྡོ་ཐལ་ཡང་ཁོའི་ཡབ་ཆེན་གྱིས་ངལ་རྩོལ་བྱེད་དུས་
འགོས་ཡོང་བ་རེད། གཉིས་ནས་ངལ་རྩོལ་ལས་ཐོན་པ་ཞིག་ཡིན་ཕྱིན། ས་རྡུལ་དང་རྡོ་
ཐལ། སྣུམ་རྩི། ཡང་ན་དེ་ལས་གཞན་ཅི་ཞིག་ཡིན་ཡང་རུང་། ཡོད་ཚད་བཙོག་པོ་ཞིག་
གཏན་ནས་མིན། ངལ་རྩོལ་ནི་བཙོག་པོ་ཞིག་གཏན་ནས་མིན། ཁྱོད་ཀྱིས་ཉིན་གང་
པོར་དཀའ་སྤྱད་ངལ་རྩོལ་བྱས་ཏེ་ཕྱིར་ལོག་པའི་མི་དག་མཐོང་བའི་དུས་སུ། “མི་འདི་
ནི་དངོས་གནས་བཙོག་པོ་འདུག” ཅེས་གཏན་ནས་ཟེར་མི་རུང་། དེ་ལས་ལྡོག་
སྟེ། “ཁོའི་ལྭ་བའི་སྟེང་དུ་ཡོད་པ་ནི་ངལ་རྩོལ་གྱི་ཤུལ་རྗེས་རེད” ཟེར་དགོས། ངའི་
སྐད་ཆ་ཡིད་ལ་དམ་འཛིན་བྱོས་ཤིག ཁྱོད་ཀྱིས་ཞལ་མཁན་ཆུང་ངུར་གཅེས་སྐྱོང་གང་
ལེགས་བྱ་དགོས། རྒྱུ་མཚན་ཡང་གཅིག་ནས་ཁོ་ནི་ཁྱོད་ཀྱི་སློབ་གྲོགས་ཡིན་པ་དང་།
གཉིས་ནས་ཁོ་ནི་ངལ་རྩོལ་པའི་བྱིས་པ་ཡིན་པས་རེད། །- ཁྱོད་ཀྱི་ཡབ་ཆེན་གྱིས།

གངས་རིལ་གཅིག
ཚེས་བཅུ་དྲུག་ཉིན། རེས་གཟའ་པ་སངས།

དེ་རིང་ཁ་བ་བབས་ནས་ད་དུང་མཚམས་མི་འཇོག་པར་འདུག ང་ཚོ་སློབ་གྲོལ་
བྱེད་པའི་སྐབས་སུ། སློབ་གྲྭའི་སྒོ་ཆེན་ཁར་དོན་དག་མི་ལེགས་པ་ཞིག་བྱུང་སོང་། བྱིས་
པ་སྐོར་ཚོ་ཆེན་པོ་ཞིག་ད་སོ་མར་སློབ་གྲྭའི་སྒོ་ཆེན་ལས་བུད་དེ་ཕྱིར་ཐོན་པ་དང་། སྲང་
ལམ་དུ་སླེབས་མ་ཐག་ཁ་བ་ལག་པས་བཅིངས་ཏེ་རྡོ་ལྟར་སྲ་བའི་གངས་རིལ་བཟོས་
ནས་ཕན་ཚུན་ལ་རྒྱག་རེས་བྱས་བྱུང་། སྲང་ལམ་དུ་ལམ་འགྲོ་བ་ཧ་ཅང་མང་ཞིང་།
དེའི་ཁྲོད་ཀྱི་མི་ཞིག་གིས་ཁོ་ཚོའི་ཕྱོགས་སུ་བལྟས་ནས། “རྒྱག་རེས་མ་བྱེད། ཅི་འདྲའི་
བསྟན་བཤིག་ཚ་བ་ལ” ཟེར། སྐད་ཆ་དེ་བཤད་ཚར་མ་ཐག་པའི་སྐབས་དེར། སྲང་
ལམ་གྱི་ཕར་ཁ་ནས་སྐད་ངན་ཞིག་བཏོན་པ་ཐོས་ཡོང་། སྐད་ངན་འདོན་པའི་ཕྱོགས་སུ་
བལྟས་པ་ན། བགྲེས་སོང་ཞིག་གིས་ལག་པ་གཉིས་ཀྱིས་ཁ་ངོ་སྐྱོར་ཏེ་ཁ་བའི་ཁྲོད་དུ་
གོམ་པ་ཁྱ་རེ་ཁྱོར་རེ་སྤོ་བཞིན་ཡོད་པ་མཐོང་ཞིང་། མགོ་ཡི་ཞྭ་མོ་ཡང་སར་ལྷུང་འདུག
ཁོའི་འཁྲིས་ཀྱི་བྱིས་པ་ཆུང་ཆུང་ཞིག་གིས་སྐད་ཆེན་པོས། “སྲོག་སྐྱོབ་ཡ། སྲོག་སྐྱོབ་
ཡ།” ཞེས་བོས་བྱུང་བས། མི་ཚང་མ་དེ་མ་ཐག་ཏུ་ཕྱོགས་བཞི་ནས་རུབ་བྱུང་། ཚང་མས་
བལྟས་པ་ན། བགྲེས་སོང་གི་མིག་ཡ་གཅིག་གི་སྟེང་དུ་གངས་རིལ་ཕོག་འདུག །བྱིས་པ་
ཚོས་དེ་མཐོང་མ་ཐག་སྐྲག་སྟེ་ཕྱོགས་བཞིར་བྲོས་སོང་། ང་ནི་དཔེ་ཁང་གི་སྒོ་ཁར་
འགྲེང་སྟེ་ནང་དུ་དཔེ་ཆ་ཉོ་རུ་སོང་བའི་ཡབ་ཆེན་ཕྱིར་འབུད་པར་སྒུག་ཡོད། སྐབས་
དེར་ངས་ངེད་འཛིན་གྲྭའི་སློབ་མ་སྐོར་ཞིག་ཀྱང་འདི་ཕྱོགས་སུ་བརྒྱུགས་ཡོང་བ་མཐོང་
བྱུང་། དེའི་ཁྲོད་དུ་གྷར་རོ་ནེ་དང་ཁོ་རེ་ཏི། ཞལ་མཁན་ཆུང་ངུ་། ད་དུང་སྦྲག་རྟགས་
ཉར་གསོག་བྱེད་མཁན་གྷ་རོ་ཧྥི་བཅས་འདུག །ཁོ་ཚོ་ཡང་འཁྲིས་ཀྱི་མི་ཚོགས་ཁྲོད་
འགྲེང་སྟེ་དཔེ་ཁང་གི་བཤམས་སྒྲོམ་ནང་དུ་ལྟ་བཞིན་པའི་བཟོ་ལྟ་བསྟན་སོང་།
སྐབས་འདིར། བགྲེས་སོང་གི་འཁྲིས་སུ་མི་མང་གིས་བསྐོར་འདུག ཉེན་རྟོག་པ་དང་མི་
གཞན་པ་སྐོར་ཞིག་གིས་མི་མང་ཁྲོད་དུ་ཕྱོགས་གཅིག་ནས་འུར་བརྒྱབ་སྟེ། “སུ་ཡིན།
སུས་གཡུགས་པ་ཡིན། ཁྱོད་ཚོ་ཨེ་ཡིན། དོན་ངོ་མར་སུས་བརྒྱབ་པ་རེད།” ཟེར་ནས་
འདྲི་བ་དང་། ཕྱོགས་གཅིག་ནས་བྱིས་པ་དག་གིས་ལག་པ་རློན་པ་ཡིན་མིན་ལ་
བརྟགས་ཏེ། གངས་རིལ་གཡུགས་མཁན་གྱི་མི་ཨེ་རྙེད་ལ་རེ་བར་བྱེད། གྷ་རོ་ཧྥི་ངའི་
འཁྲིས་སུ་འགྲེང་སྟེ། ངོ་མདངས་བེམ་པོ་བཞིན་དུ་སྐྱ་བོར་གྱུར་ཅིང་ལུས་ཡོངས་འདར་
སིག་སིག་བྱེད་ཀྱིན་འདུག ། “སུ་ཡིན། ཁྱོད་ཀྱིས་གཡུགས་པ་ཡིན་ནམ།” མི་ཞིག་
གིས་མི་ཚོགས་ཀྱི་ཁྲོད་དུ་སྐད་འདོན་གྱིན་འདུག །སྐབས་དེར་ངས་གྷར་རོ་ནེས་སྐད་
དམའ་མོས་ཁཱ་ལེ་ཏི་ལ། “མྱུར་དུ་སོང་ལ་ཁས་ལོངས་ཤིག དེ་མ་གཏོགས་མི་གཞན་
གྱིས་ཉེས་པ་དང་ལེན་བྱས་ཚེ། ཧ་ཅང་ཐ་ཤལ་རེད” ཟེར་བ་ཐོས་བྱུང༌། གྷ་རོ་ཧྥིས་
“ངས་ཆེད་དམིགས་ཀྱིས་བྱས་པ་མིན།” ཟེར་ནས་ལུས་པོ་སྡོང་ལོ་བཞིན་དུ་འདར་
བྱུང་། གྷར་རོ་ནེས་ཡང་བསྐྱར། “དེ་ལ་ཡང་སྐྱོན་ཡོད་པ་མ་རེད། སོང་ལ་ཁས་ལེན་
བྱོས་ཤིག” ཟེར། “ང་སྐྲག་གིན་འདུག” གྷར་རོ་ནེས་སླར་ཡང་། “སྐྲག་མི་དགོས།
ངས་ཁྱོད་ལ་འགྲོ་རོགས་བྱེད” ཟེར། ཉེན་རྟོག་པས་མི་ཚོགས་ཁྲོད་དུ་སྔར་བས་
འཇིགས་པོའི་སྒོ་ནས་སྐད་ཅོར་བརྒྱབ་བྱུང་། “སུ་ཡིན། སུ་ཡིན། ཤེལ་མིག་བཅག་སྟེ།
ཤེལ་ཆག་མིག་ནང་དུ་འཛེར་འདུག་པས། མིག་ཀྱང་ཞར་བར་འགྱུར་ཉེན་འདུག
སྐྱག་གཟན” ཟེར། ངའི་སེམས་ལ་གྷ་རོ་ཧྥི་ནི་དྲན་མེད་དུ་འགྱེལ་ངེས་རེད་སྙམ། གྷར་
རོ་ནེས་སླར་ཡང་། “འགྲོ། ངས་ཁྱོད་ལ་སྲུང་སྐྱོབ་བྱེད” ཟེར་ཞོར་དུ། ཁོའི་དཔུང་པ་
ནས་འཇུས་ཏེ་ནད་པ་བཞིན་དུ་སྐྱོར་ནས་ཕར་ལ་སོང་། མི་རྣམས་ཀྱིས་རྣམ་པ་འདི་
མཐོང་འཕྲལ་གྷ་རོ་ཧྥིའི་བྱས་རྗེས་ཡིན་པ་རྟོགས་ཏེ། མི་འགའ་རེ་ཁོའི་མདུན་དུ་
བརྒྱུགས་ཡོང་ཞིང་ཁུ་ཚུར་འཕྱར་ཏེ་ཁོ་ལ་རྡེག་རྩིས་བྱེད། གྷར་རོ་ནེ་བར་དུ་མཆོངས་
ཏེ། “ཁྱོད་ཚོ་མི་ཆེ་བ་བཅུ་གྲངས་ཡོང་སྟེ་བྱིས་པ་ཞིག་ལ་ངོ་ཡ་བྱེད་ཟེར་བ་ཡིན་
ནམ” ཞེས་བཤད་པས། མི་དེ་ཚོའི་ལག་པའང་ཕྱིར་བསྐུམས་བྱུང་། ཉེན་རྟོག་པས་གྷ་
རོ་ཧྥི་ཡི་ལག་པ་བཟུང་སྟེ་མི་ཚོགས་ཀྱི་དཀྱིལ་གཤགས་ནས་ཐུག་ཕྱེ་ཚོང་ཁང་ཞིག་གི་
ནང་དུ་ཁྲིད་སོང་། རྨས་སྐྱོན་བཟོས་པའི་བགྲེས་སོང་སྔོན་ནས་བསྐྱལ་སོང་སྟེ་དེ་གར་
བསྙལ་འདུག །ངས་བགྲེས་སོང་དེ་མཐོང་མ་ཐག་ངོ་ཤེས་སོང་། ཁོ་ནི་ངེད་ཚང་སྡོད་
སའི་ཐོག་ཁང་གི་ཐོག་སོ་ལྔ་པའི་ནང་དུ་སྡོད་པའི་གླ་པ་རྒན་པ་ཞིག་རེད་ཅིང་། ད་
དུང་ཁོའི་ཚ་བོ་ཞིག་གིས་ང་ཚོའི་སློབ་གྲྭའི་ནང་དུ་ཡི་གེ་འདོན་བཞིན་ཡོད། བགྲེས་པོ་
ཁོ་འདུག་སྟེགས་རིང་པོ་ཞིག་གི་སྟེང་དུ་གན་རྐྱལ་དུ་ཉལ་ཞིང་། མིག་ཡ་གཅིག་གི་
སྟེང་ལ་ལག་ཕྱིས་ཤིག་སྦྱར་ནས་སྐྱོར་འདུག །གྷ་རོ་ཧྥི་ནི་སྐྲག་ཐག་ཆོད་དེ་ངུ་ཞོར་
དུ། “ངས་ཆེད་དམིགས་ཀྱིས་བྱས་པ་མིན། ངས་ཆེད་དམིགས་ཀྱི་བྱས་པ་མིན” ཟེར།
མི་གསུམ་གྱིས་ཤུགས་བཀོལ་ནས་ཁོ་ཚོང་ཁང་ནང་དུ་དེད་ཅིང་། སྐད་ཆེན་པོས་
“མྱུར་དུ་པུས་ཚུགས་ལ་ཞུ་བ་བྱོས་ཤིག” ཟེར་ཞོར་དུ་ཁོ་རང་ས་རུ་གནོན་རྩིས་བྱས་
བྱུང་། སྐབས་འདིར། མི་ཞིག་གིས་དཔུང་པ་བརྐྱངས་ཏེ་གྷ་རོ་ཧྥིའི་ལུས་པོ་སྐྱོར་བྱུང་ལ།
དེ་དང་ལྷན་དུ་ཧ་ཅང་བློ་སེམས་བརྟན་པོའི་ངང་། “སྐུ་ཞབས་རྣམ་པ། དེ་ལྟར་མ་བྱེད།
ཁོ་ལ་ཉེས་པ་ཁས་ལེན་བྱེད་པའི་སྤོབས་པ་འདུག་པས། ཁོ་ལ་དེ་ལྟ་བུའི་རྣམ་འགྱུར་མི་
འཛིན་རོགས” ཞེས་བཤད་བྱུང་། ཚང་མས་དེ་མ་ཐག་ཏུ་སྐད་ཆ་བཤད་མཁན་ནི་ང་
ཚོའི་སློབ་གཙོ་ཡིན་པ་ཤེས་པས་ཁ་གྲག་རྒྱུ་མེད་པར་གྱུར་སོང་། སློབ་གཙོས་གྷ་རོ་ཧྥི་
ལ་བལྟས་ཏེ། “བགྲེས་སོང་ལ་དགོངས་དག་ཞུས་ཤིག” ཅེས་བཤད་པ་ན། གྷ་རོ་ཧྥི་ཨཱ་
ཟེར་ནས་ངུས་བྱུང་ལ། ངུ་བཞིན་དུ་བགྲེས་སོང་གི་པུས་མོར་འཐམས་བྱུང་བས། བགྲེས་
སོང་གིས་ཀྱང་ལག་པ་བརྐྱངས་ནས་ཁོའི་མགོ་བོར་བྱིལ་བྱིལ་བྱས་སོང་། སྐབས་འདིར་
མི་རྣམས་ཀྱིས་མཉམ་གཅིག་ཏུ། “གཅེས་ཕྲུག །ཕྱིར་ལོག་ཅིག །མྱུར་དུ་ཁྱིམ་དུ་ལོག་
ཅིག” ཟེར།
ཡབ་ཆེན་གྱིས་ང་ཁྲིད་དེ་མི་ཚོགས་ལས་ཕྱིར་བུད་ཅིང་། ཁྱིམ་དུ་ལོག་པའི་ལམ་
བར་དུ། ཁོང་གིས་ང་ལ། “ཨེན་རི་ཁོ། གལ་ཏེ་ཁྱོད་ཀྱང་གནས་བབ་འདི་འདྲར་འཕྲད་
པ་ཡིན་ཚེ། ཁྱོད་ལ་རང་སྐྱོན་ངོས་བླངས་ཏེ་འགན་འཁྲི་དང་ལེན་བྱེད་པའི་སྤོབས་པ་
ཡོད་སྲིད་དམ” ཞེས་དྲིས་བྱུང་། ངས་“ཡོད།” ཅེས་ལན་བཏབ། ཡབ་ཆེན་གྱིས་སླར་
ཡང་། “དེས་ན་ཁྱོད་ཀྱིས་འདི་ལྟར་བསྒྲུབ་སྲིད་ཅེས་ང་ལ་མནའ་སྐྱོལ་དང” ཟེར། ངས་
“ངས་ཁྱོད་ལ་མནའ་བསྐྱལ་བ་ཡིན། ཡབ་ཆེན་ལགས།” ཞེས་བཤད། །

སློབ་གྲྭའི་ནང་གི་བུད་མེད་དགེ་རྒན།
ཚེས་བཅུ་བདུན་ཉིན། གཟའ་སྤེན་པ།

དེ་རིང་། གྷ་རོ་ཧྥི་ཡིས་དགེ་རྒན་གྱིས་ཆད་གཅོད་བྱེད་པར་སེམས་ཁྲལ་བྱེད་ཀྱིན་
འདུག་མོད། འོན་ཀྱང་མཇུག་འབྲས་ནི་དགེ་རྒན་བསླེབ་མ་བྱུང༌། ཚབ་ཁྲིད་དགེ་རྒན་
མེད་པའི་རྐྱེན་གྱིས། སློབ་གྲྭའི་ནང་གི་བུད་མེད་དགེ་རྒན་ལྕམ་མོ་ཁི་རོ་མི་ལགས་ཀྱིས་
ང་ཚོར་སློབ་ཁྲིད་བྱས་པ་ཡིན། དགེ་རྒན་ཁི་རོ་མི་ལ་ང་ཚོ་དང་བསྡུར་ན་ཆེ་བའི་བུ་
གཉིས་ཡོད། ཁོ་མོས་སློབ་མ་དག་ལ་སློབ་ཁྲིད་བྱེད་པ་ལས་གཞན་ད་དུང་བུད་མེད་
རྣམས་ལའང་སློབ་ཁྲིད་བྱེད་མྱོང་བས། ད་ལྟ་བུད་མེད་དེ་དག་གིས་རང་ཉིད་ཀྱི་བྱིས་པ་
དག་ཀྱང་ང་ཚོའི་སློབ་གྲྭར་བསྐྱལ་ཡོད། དེ་རིང་དགེ་རྒན་གྱི་བུ་གཅིག་ལ་ན་བ་བྱུང་
ཡོད་པས་སེམས་ཁམས་ཧ་ཅང་སྐྱིད་ཀྱིན་མི་འདུག །སློབ་གྲོགས་ཚོས་ཁོ་མོ་ཚབ་ཁྲིད་
བྱེད་དུ་ཡོང་བ་མཐོང་ནས་ལྐོག་བཤད་འུར་འུར་བྱེད་མགོ་བརྩམས་བྱུང་། དགེ་རྒན་གྱིས་
གནས་ཚུལ་དེ་མཐོང་བས་བསྲན་ཚུགས་སྒོས་ང་ཚོར་བཤད་རྒྱུར། “ངའི་སྐྲའང་དཀར་
པོར་གྱུར་ཡོད་པས་ཁྱོད་ཚོས་ང་ལ་བརྩི་བཀུར་བྱེད་དགོས། ང་ནི་དགེ་རྒན་ཡིན་པར་མ་
ཟད་མ་ཡུམ་ཞིག་ཀྱང་ཡིན།” དགེ་རྒན་གྱིས་དེ་ལྟར་བཤད་པ་ན། ཐ་ན་ངོ་པགས་མཐུག་
ཅིང་རྒྱུན་དུ་མི་གཞན་ལ་ཁྲེལ་དགོད་བྱེད་པའི་ཧྥུ་རན་ཏི་ཡང་ཁ་གྲག་མ་ཕོད། དགེ་རྒན་
ཁི་རོ་མི་ལགས་ཀྱིས་ང་ཚོར་ཁྲིད་པའི་དབང་གིས། ཁོ་མོའི་འཛིན་གྲྭར་དགེ་རྒན་དྷལ་ཁ་
ཏི་ལགས་སོང་ནས་ཁྲིད་ལ། ཚབ་མིང་ལ་བཙུན་མ་ཟེར་བའི་དགེ་རྒན་དེ་སོང་ནས་དགེ་
རྒན་དྷལ་ཁ་ཏིའི་འཛིན་གྲྭར་ཁྲིད་པ་རེད། དགེ་རྒན་འདིས་ནམ་རྒྱུན་སྟོད་གོས་དང་ཕྱི་
ལྭ་ནག་པོ་གྱོན་བཞིན་ཡོད་ཅིང་། ཞལ་ཁྱིམ་ཆུང་ཞིང་ཤ་མདངས་དཀར་བ་དང་། ལན་
བུ་ཤད་པ་ཧ་ཅང་གྲལ་དག་ཡིན་ལ། མིག་ཟུང་གསལ་ཞིང་འཚེར། སྐད་གདངས་ཀྱང་ཧ་
ཅང་མི་མཐོ་བ་སྟེ། སློབ་ཁྲིད་བྱེད་སྐབས་ཀྱང་སྐད་དམའ་མོས་གསོལ་འདེབས་བྱེད་པ་
དང་ཡོངས་སུ་མཚུངས། མ་ཡུམ་གྱིས་བཤད་ན། ཁོ་མོ་དེ་འདྲའི་ཞི་འཇམ་ལྡན་ལ་འཚེར་
བག་ཆེ་བ་དང་། སྐད་ཆ་བཤད་པའང་དར་སྐུད་བཞིན་ཉག་ཕྲ་སྟེ་མི་ཐོས་པའི་ཚོད་ཡིན་
ཞིང་། གཞན་ལ་མི་དགའ་བའི་གཏམ་ཅི་ཡང་མི་སྨྲ་མོད། འོན་ཀྱང་བྱིས་པ་ཚོར་སློབ་
ཁྲིད་ལ་ཉན་དུ་གཞུག་ནུས། ཐ་ན་འཛིན་གྲྭའི་ནང་གི་ཆེས་མ་རབས་ཀྱི་བྱིས་པ་ཡིན་
ཡང་གཅིག་མཚུངས་ཡིན་ཏེ། ཁོ་མོས་མཛུབ་མོས་བསྟན་ཙམ་བྱས་ཚེ། དེ་མ་ཐག་ཏུ་
མགོ་བོ་སྨད་དེ་ཁ་མི་གྲག་པར་སྡོད། དེའི་རྐྱེན་གྱིས་ཁོ་མོས་སློབ་ཁྲིད་བྱེད་དུས་སློབ་ཁང་
ནང་ནི་ཆོས་ཁང་ནང་བཞིན་ལྷིང་འཇགས་ཡིན་ཞིང་། དེའི་རྐྱེན་གྱིས་ཁོ་མོའི་མིང་
ལའང་“བཙུན་མ” བཏགས་པ་རེད་ཟེར། ལོ་རིམ་དང་པོའི་ནང་ད་དུང་དགེ་རྒན་བུད་
མེད་གཞན་ཞིག་ཀྱང་ཡོད་དེ་ང་ཡང་ཁོ་མོར་ཧ་ཅང་དགའ། ཁོ་མོའི་ངོ་མདངས་ནི་རྒྱ་
སེའི་མེ་ཏོག་བཞིན་ནམ་ཡང་དམར་པོ་དམར་རྐྱང་ཡིན་ཞིང་། འགྲམ་པའི་སྟེང་དུ་ཧ་
ཅང་ཡིད་དུ་འོང་བའི་མཛེས་ཀོང་ཆུང་ངུ་གཉིས་མངོན་ལ། ཞྭ་མོའི་སྟེང་དུ་བྱ་སྒྲོ་དམར་
པོ་ཞིག་བཙུགས་པ་དང་མགུལ་དུ་ཁ་དོག་སེར་པོ་ཡིན་པའི་ཤེལ་གྱི་རྒྱ་གྲམ་ཞིག་
བཏགས་ཡོད། ཁོ་མོ་ནི་དགེ་རྒན་གྲུང་པོ་ཞིག་ཡིན་པས་ཁོ་མོའི་སློབ་མ་དག་ཀྱང་ཧ་ཅང་
གྲུང་ཤ་དོད་པོ་འདུག །ཁོ་མོའི་སྐད་གདངས་ནི་དངུལ་གྱི་དྲིལ་ཆུང་ཞིག་དང་འདྲ་བར་
རྣ་བས་ཉན་ཚེ་གླུ་དབྱངས་ལེན་པ་དང་མཚུངས། བྱིས་པ་ཚོས་ཤུབ་གཏམ་བཤད་པའི་
དུས་སུ་ཁོ་མོས་ཁྲིད་དབྱུག་གིས་ཅོག་ཙེ་སྟེང་གཞུ་བའམ། ཐལ་མོ་བརྡབས་ཏེ་ཁོ་ཚོ་ཁ་
རོག་གེར་འདུག་པར་སྐུལ་ངེས། སློབ་གྲྭ་གྲོལ་བའི་སྐབས་སུ། ཁོ་མོ་ཡང་བྱིས་པ་ཞིག་
དང་འདྲ་བར་སློབ་མ་ཚོའི་གྲལ་མཇུག་ཏུ་ལངས་ནས། ཁོ་ཚོ་གྲལ་བསྟར་ཡག་པོ་བསྒྲིག་
ཏུ་འཇུག་པ་དང་། ཁོ་ཚོའི་སྟོད་གོས་ཀྱི་སྒྲོག་གུ་སྒྲོག་པ་དང་ཟླ་གམ་ལེགས་པར་བསྐོན་
ནས་དྲོས་འཁྱག་ཏུ་མི་འགྲོ་བ་བྱེད་པ་དང་།ཁོ་ཚོས་ཕུང་ཀྲོལ་མི་བཟོ་ཆེད་ཁོ་མོས་དངོས་
སུ་བྱིས་པ་ཚོ་བསྐྱལ་ཏེ་སྲང་ལམ་དུ་འགྲོ་ལ། བྱིས་པ་ཚོར་ཁྱིམ་བདག་གིས་གཅར་རྡུང་
མི་བྱ་ཆེད་དུས་རྒྱུན་དུ་གློ་ལུ་བྱེད་པའི་བྱིས་པ་དག་ལ་སྨན་སྟེར་བར་བྱེད། བྱིས་པ་སུ་
ཞིག་གྲང་གིན་ཡོད་ཚེ་རང་ཉིད་ཀྱི་ལག་འབོབ་ཕུད་དེ་བྱིས་པ་དེར་གོན་དུ་འཇུག །བྱིས་
པ་ཆུང་ཆུང་དེ་དག་གིས་རྒྱུན་དུ་ཁོ་མོ་བསྐོར་ནས་ལ་ལས་ཁོ་མོར་བྱིལ་བྱིལ་བྱ་འདོད་
ཟེར་ལ།འགའ་རེས་ཁོ་མོས་ཁོ་ཚོའི་འགྲམ་པར་འོ་བྱ་དགོས་ཟེར།ད་དུང་སྐོར་ཞིག་གིས་
ཁོ་མོའི་མགོ་རས་དང་ཟླ་གམ་ལ་འཇུ་བར་བྱེད། ཁོ་མོས་ནམ་ཡང་ཁོ་ཚོའི་སྐད་ཆར་
ཉན་ཞིང་མོས་པར་བསྟུན་ཏེ། མཇུག་མཐར་ཁོ་ཚོ་རེ་རེ་བཞིན་དུ་འོ་རེ་བྱེད། རང་ཁྱིམ་
དུ་སླེབས་པ་ན། ཁོ་མོའི་ལུས་སྟེང་གི་ལྭ་བ་ཡོངས་ལ་ལྟེབ་སྙེར་ཆགས་ཤིང་། དབུགས་
ཧལ་བཞིན་མིད་པའང་སྐམ་པར་གྱུར་འདུག་མོད། ཡིན་ནའང་ཁོ་མོ་ཧ་ཅང་སྤྲོ་སྐྱིད་
ཀྱིས་ཁེངས་འདུག
གཞན་ཡང་། ཁོ་མོས་སྐྱེས་མའི་སློབ་གྲྭར་རི་མོའི་སློབ་ཁྲིད་གནང་གིན་ཡོད་ལ། ཁོ་
མོས་རང་ཉིད་ཀྱི་གླ་ཕོགས་ཀྱིས་མ་ཡུམ་དང་ནུ་བོ་གསོ་བཞིན་ཡོད། །

རྨས་མའི་ཁྱིམ་དུ།
ཚེས་བཅོ་བརྒྱད་ཉིན། གཟའ་ཉི་མ།

གྷ་རོ་ཧྥིས་གངས་རིལ་གྱིས་མིག་ཡ་རྨས་པའི་བགྲེས་སོང་དེའི་ཚ་བོ་ནི། ཞྭ་མོའི་
སྟེང་ལ་བྱ་སྒྲོ་དམར་པོ་བཙུགས་པའི་དགེ་རྒན་གྱི་སློབ་མ་རེད། ང་ཚོ་ད་སོ་མར་ཁོའི་ཁུ་
བོ་ཚང་ནས་ཁོ་མཐོང་བྱུང་ལ། ཁོའི་ཁུ་བོས་རང་ཉིད་ཀྱི་བུ་བཞིན་ཁོ་ལ་གཅེས་ཀྱིན་
འདུག །དེ་རིང་ངས་དགེ་རྒན་གྱིས་ང་ལ་ལས་བགོས་བྱས་པའི་གཟའ་རྗེས་མའི་ཟླ་རེའི་
གཏམ་རྒྱུད། “ཧྥི་རན་ཚའེ་ཡི་བཤུ་འབྲི་བ་ཆུང་ཆུང” བཤུ་འབྲི་བྱས་ཚར་མ་ཐག།ཡབ་
ཆེན་གྱིས་ང་ལ། “ང་ཚོ་ཐོག་སོ་ལྔ་པར་སོང་སྟེ་བགྲེས་སོང་དེའི་མིག་ཅི་འདྲ་ཡིན་
པར་བལྟ་བར་བྱ” ཟེར། བགྲེས་སོང་སྡོད་སའི་ཁང་པའི་ནང་ནི་ཧ་ཅང་ནག་ཁུང་
ཡིན་འདུག །ང་ཚོ་ནང་དུ་འཛུལ་འགྲོ་དུས། བགྲེས་སོང་ནི་མལ་ཁྲིའི་སྒང་དུ་སྔས་
འབོག་ལ་ཁེན་ཏེ་ཉལ་མ་ཙོག་ཏུ་ཡོད་ཅིང་། མལ་ཁྲིའི་མདུན་དུ་ཁོང་གི་བཟའ་ཟླ་རྒད་
མོ་བསྡད་འདུག་ལ། ཁོའི་ཚ་བོ་ནི་ཁང་པའི་གྲུ་གར་རྩེད་གཡེང་བྱེད་ཀྱིན་མཆིས།
བགྲེས་སོང་གི་རྨས་ཕོག་ཡོད་པའི་མིག་དེ་ད་དུང་ཆིངས་རས་ཀྱིས་དཀྲིས་འདུག་ཀྱང་།
ཡབ་ཆེན་དང་ངེད་གཉིས་མཐོང་འཕྲལ་ཁོང་ཧ་ཅང་དགའ་བྱུང་།ཁོང་གིས་ངེད་གཉིས་
སྡོད་དུ་བཅུག་རྗེས་ཡབ་ཆེན་ལ། ཁོའི་མིག་ལ་དྲག་སྐྱེད་ལེགས་པོ་འབྱུང་གིན་འདུག
མིག་དབང་ལ་བསྣད་མེད་པས། ཉིན་འགས་སངས་དྲག་ཏུ་འགྲོ་ངེས་ཚུལ་བཤད་བྱུང་།
ཁོས་བཤད་རྒྱུར། “འདི་ནི་དངོས་གནས་སུས་ཀྱང་སེམས་ལ་མ་དྲན་པའི་དོན་ཞིག་
རེད་པས། ཉམ་ང་བའི་བྱིས་པ་དེ་སྐྲག་ནས་བླ་འཁྱམས་སུ་བཅུག་སོང” ཟེར། ཁོས་
སླར་ཡང་ཁོ་ལ་ནད་བརྟག་བྱེད་པའི་སྨན་པའང་བསླེབ་རན་འདུག་ཅེས་བཤད་བྱུང་
ལ། བཤད་བཞིན་པའི་སྐབས་དེར་སྒོ་དྲིལ་གྱི་སྒྲའང་གྲགས་བྱུང་། “སྨན་པ་ཕེབས་
བྱུང་།” བགྲེས་པོའི་བཟའ་ཟླ་མས་དེ་ལྟར་བཤད་བཞིན་སྒོ་འབྱེད་དུ་བུད་སོང་། འོན་
ཀྱང་ངས་སུ་ཞིག་མཐོང་བྱུང་བ་ཁྱོད་ཀྱིས་ཁེད་དམ། གྷ་རོ་ཧྥི་རེད། ཁོས་ཟླ་གམ་གྱོན་
ཞིང་མགོ་བོ་དུད་དེ་སྒོ་ཁར་འགྲེང་ནས་སྡོད་པ་ལས་ནང་དུ་ཡོང་མི་ཕོད། “སུ་
ཡིན།” བགྲེས་པོས་དེ་ལྟར་དྲིས་བྱུང་། “གངས་རིལ་གཡུགས་པའི་བྱིས་པ་དེ་
རེད།” ཡབ་ཆེན་གྱིས་དེ་ལྟར་ལན་བཏབ་བྱུང་། བགྲེས་པོས་ཁོ་རེད་ཟེར་བ་ཐོས་འཕྲལ།
ཧ་ཅང་དགའ་བ་ལྟར་“ ཨ། ཉམ་ང་བའི་བྱིས་པ། མྱུར་དུ་ནང་ལ་ཤོག་ཅིག །ཁྱོད་ནི་ང་
ལ་བལྟ་རུ་ཡོང་ངམ། ང་ལ་སྐྱོན་མི་འདུག །ཁྱོད་ཀྱིས་སེམས་ཁྲལ་མ་བྱེད། ཕལ་ཆེར་
སངས་དྲག་ཏུ་གྱུར་ཟིན་འདུག །འདི་ཕྱོགས་སུ་ཤོག་ཅིག” ཟེར།
གྷ་རོ་ཧྥི་སེམས་ཤིན་ཏུ་འཚབ་སྟེ་ང་ཚོ་ཡོད་པའང་མཐོང་མ་བྱུང་། ཁོ་རང་བགྲེས་
སོང་དེའི་འཁྲིས་སུ་བཏུད་ཅིང་། བསྲན་ཚུགས་ཅི་ནུས་བྱས་མཐར་ངུས་མ་བྱུང་།
བགྲེས་པོས་ཁོའི་མགོ་ལ་བྱིལ་བྱིལ་བྱེད་བཞིན་ཁོ་ལ། “བཀའ་དྲིན་ཆེ། ཕྱིར་སོང་སྟེ་
ཁྱོད་ཀྱི་ཡབ་ཡུམ་ལ་སྐྱོན་ཅི་ཡང་མི་འདུག་པས། ཁོང་ཚོས་སེམས་ཁུར་བྱ་མི་དགོས་
ཞེས་བཤད་རོགས།” ཟེར། གྷ་རོ་ཧྥི་ཡུན་རིང་པོར་འགྲེང་སྟེ་མི་འགུལ་བར་འདུག་
ཅིང་། དེ་ནི་ཕལ་ཆེར་སྐད་ཆ་ཞིག་བཤད་རྒྱུ་ཡོད་ཀྱང་བཤད་མི་ཕོད་པ་ལྟར་དུ་སྣང་།
“ད་དུང་དོན་དག་ཅིག་ཡོད་དམ།” “མེ་……མེད།” བགྲེས་སོང་གི་ཚ་བོས་ཁོ་
བསྐྱལ་ནས་སྒོར་བུད་སོང་། གྷ་རོ་ཧྥི་སྒོ་ཁར་སླེབས་འཕྲལ་གློ་བུར་དུ་བསྡད་དེ་བགྲེས་
སོང་གི་ཚ་བོའི་ཕྱོགས་སུ་འཁོར་བྱུང་བས། བྱིས་པ་དེས་ཁོས་ཅི་ཞིག་བྱེད་རྒྱུ་ཡིན་ནམ་
སྙམ་སྟེ་ཁོར་ཅེར་ནས་བསྡད་སོང་། གློ་བུར་དུ། གྷ་རོ་ཧྥི་ཡིས་ཟླ་གམ་གྱི་འོག་ནས་དངོས་
པོ་ཞིག་བླངས་ཏེ་སྐད་ཤུབ་བུས། “ཁྱོད་ལ་བྱིན་པ་ཡིན།” ཞེས་བཤད་རྗེས་ཕར་འཁོར་
ནས་བུད་སོང་། བྱིས་པ་དེས་དངོས་པོ་ཁྱེར་ཡོང་ནས་ཁོའི་ཁུ་བོའི་ལག་ཏུ་བཞག་བྱུང་
ལ། དེའི་སྟེང་དུ།  ་་་ལ་གུས་ཕུལ་ཞེས་བྲིས་འདུག ཁོ་ཚོས་ཁ་ཕྱེ་ནས་བལྟས་མ་ཐག་
རང་དབང་མེད་པར་ཧ་ལས་པར་གྱུར་སོང་། མ་གཞི་དངོས་པོ་དེ་ནི་གྷ་རོ་ཧྥི་ཡིས་དུས་
ཀུན་གླེང་གིན་པའི་སྙིང་ནས་གཅེས་པའི་སྦྲག་རྟགས་ཉར་དེབ་དེ་ཡིན་འདུག །ཁོས་
རང་ཉིད་ཀྱིས་སེམས་ཤུགས་དང་དཀའ་སྡུག་གང་མང་ཕུལ་ཞིང་། རེ་བ་དང་ཡིད་ཆེས་
ཆེན་པོ་བཅོལ་ཡོད་པའི་དངོས་པོ་སྟེ། རང་ཉིད་ཀྱི་ཚེ་སྲོག་ལས་ཀྱང་རིན་ཐང་ཆེ་བའི་
སྦྲག་རྟགས་ཡོད་ཚད་དག །བགྲེས་པོས་བཟོད་སྒོམ་གནང་བའི་དྲིན་ལན་གྱི་ལེགས་
སྐྱེས་སུ་ཕུལ་བ་ཡིན་འདུག

ཧྥི་རན་ཚའེ་ཡི་བཤུ་འབྲི་བ་ཆུང་ཆུང་།(ཟླ་རེའི་གཏམ་རྒྱུད།)

ཇོའུ་ལི་ཨོ་ནི་སློབ་ཆུང་ལོ་རིམ་བཞི་པའི་སློབ་མ་ཞིག་སྟེ། མགོ་སྐྲ་ནག་ཅིང་ཤ་
མདངས་དཀར་བའི་ལོ་བཅུ་གཉིས་ཅན་གྱི་ཧྥི་རན་ཚའེ་ཡི་བྱིས་པ་གཤིས་དྲང་ཞིག་ཡིན།
ཁོའི་ཡབ་ཆེན་ནི་ལྕགས་ལམ་སྟེང་གི་ལས་བྱེད་པ་ཡིན་པ་དང་། ཁོ་ལ་ད་དུང་ཇོའུ་ལི་ཨོ་
ལས་ཆུང་བའི་བུ་མོ་འགའ་ཡོད་ཅིང་། ཟླ་ཕོགས་དམའ་བས་ཁྱིམ་ཚང་གང་པོས་དབུལ་
ཕོངས་ཀྱི་འཚོ་བ་རོལ་བཞིན་ཡོད། འཚོ་རྟེན་གྱི་སྒོར་མོས་མི་འདང་ཡང་། ཁོས་བྱིས་པ་
མང་པ་དེ་འགན་ཁུར་ཞིག་ཏུ་མི་བསམ་པར་མ་ཟད། དེ་ལས་ལྡོག་སྟེ་ཁོ་ཚོར་ཧ་ཅང་
དགའ། བྱིས་པ་རྣམས་ལས་ཁོ་ཆེས་འདང་ཆེ་བ་ནི་ཇོའུ་ལི་ཨོ་ཡིན། ཁོའི་རེ་བ་ནི་བུ་སྔ་མོ་
ནས་སློབ་མཐར་ཕྱིན་རྗེས་བྱ་བ་བཟང་པོ་ཞིག་བཙལ་ཏེ། ཁྱིམ་ཚང་གི་འཚོ་བའི་མཐུན་
རྐྱེན་ཇེ་ལེགས་སུ་གཏོང་རྒྱུ་དེ་ཡིན་པས། བུ་ཡི་སློབ་སྦྱོང་ལ་སྐུལ་འདེད་ཀྱིས་རེ་བ་ནན་
མོ་འདོན་གྱིན་ཡོད།
ཡབ་ཆེན་དགུང་ལོ་བགྲེས་པའི་ཁར་དཀའ་སྡུག་གང་མང་མྱངས་པས། གདོང་ལ་
སྔར་ལས་རྒས་ཉམས་ཤར་འདུག །ཁྱིམ་ཚང་གང་པོའི་འཚོ་བའི་འགན་ཁུར་ཁོང་གི་
ཕྲག་སྟེང་དུ་བབས་ཡོད་པས། ཁོང་གིས་ཉིན་མོར་ལྕགས་ལམ་ཐོག་ཏུ་བྱ་བ་བསྒྲུབས་པ་
དང་། དགོང་མོར་གཞན་ནས་བླངས་པའི་ཡིག་ཆ་བཤུ་འབྲི་བྱེད་དགོས། དགོང་མོ་རེ་
རེར་བཤུ་འབྲི་བྱས་ནས་ནམ་ཕྱེད་ལ་སླེབས་དུས་ད་གཟོད་གཉིད་པ་ཡིན། ཉེ་ཆར། དུས་
དེབ་རྩོམ་སྒྲིག་ཁང་ཞིག་གིས་ཁོ་ལ་མངག་ཉོ་བྱེད་མཁན་ལ་དུས་དེབ་བསྐུར་སའི་ཡིག་
བྱང་འབྲི་རྒྱུ་མངག་བཅོལ་བྱས།དེ་ནི་ཧ་ཅང་ཆེ་བའི་གཟབ་བྲིས་ཀྱིས་འབྲི་དགོས།ཡིག་
བྱང་ལྔ་བརྒྱ་བྲིས་ན་ལི་ར་དྲུག་སྟེར་བ་ཡིན། བྱ་བ་འདི་ནི་ཧ་ཅང་དཀའ་སྡུག་ཆེ་བས།
ཡབ་ཆེན་གྱིས་རྒྱུན་པར་ཟ་མ་ཟ་དུས་ཁྱིམ་མི་རྣམས་ལ། “ངའི་མིག་ཕལ་ཆེར་ཞར་རྒྱུ་
ཡིན་པ་འདྲ། འདི་ལྟར་མཚན་ལས་བྱས་ན། ངའི་ཚེ་ཚད་ཇེ་ཐུང་དུ་འགྲོ་ངེས་
རེད།” ཅེས་སྡུག་ཡུས་འདོན་པ་རེད། ཉིན་ཞིག་ལ། ཇོའུ་ལི་ཨོ་ཡིས་ཡབ་ཆེན་ལ། “ཡབ་
ཆེན་ལགས། ངས་ཁྱེད་ཀྱི་ཚབ་བྱས་ནས་བྲིས་ཆོག ངས་ཁྱེད་ཀྱིས་བྲིས་པ་ལྟར་ཡག་པོ་
འབྲི་ཐུབ” ཅེས་བཤད། ཡིན་ནའང་། གང་ལྟར་ཡང་ཡབ་ཆེན་ནི་ཁོས་ཡི་གེ་བཤུ་བར་
འཐད་པ་མ་བྱུང་བ་སྟེ། “མི་ཆོག །ཁྱོད་ཀྱིས་ནན་ཏན་གྱིས་དཔེ་ཆ་འདོན་དགོས། ཁྱོད་
ཀྱི་སློབ་སྦྱོང་ནི་ངའི་བཤུ་འབྲི་བྱེད་པ་ལས་གལ་ཆེ། ཁྱོད་ཀྱི་དུས་ཚོད་སྐར་མ་གཅིག་
ཀྱང་ངས་བཀོལ་སྤྱོད་བྱེད་མི་འདོད། བཀའ་དྲིན་ཆེ། དོན་འདི་ངས་ཁྱོད་ལ་ཁས་ལེན་མི་
ནུས་ལ།རྗེས་ཕྱོགས་ཀྱང་ཡང་བསྐྱར་རེ་བ་འདི་འདྲ་གདོན་མི་རིགས” ཅེས་བཤད།
ཇོའུ་ལི་ཨོ་ཡིས་ཡབ་ཆེན་གྱི་གཤིས་རྒྱུད་ཤེས་ཡོད་པས། རེ་བ་ཡང་ཡང་མ་ཞུས་
པར་ལྐོག་ཏུ་ཐབས་བཙལ། ཉིན་རེར་དགོང་མོར། ཁོས་ནམ་གུང་དུ་ཡབ་ཆེན་གྱིས་བྱ་བ་
ལས་མཚམས་བཞག་ནས་ཉལ་ཁང་དུ་འགྲོ་བཞིན་པ་ཐོས། ཐེངས་འགའ་ལ་དུས་ཚོད་
བཅུ་གཉིས་ཀྱི་ཅོང་བརྡ་གྲགས་རྗེས། རྐུབ་སྟེགས་ཕྱིར་སྣུར་བའི་སྒྲ་ཐོས་པ་དང་། དེར་
མཐུད་ནས་ཡབ་ཆེན་དལ་མོར་ཉལ་ཁང་དུ་འགྲོ་བཞིན་པའི་གོམ་སྒྲ་ཐོས། ཉིན་ཞིག་གི་
དགོང་མོར། ཡབ་ཆེན་གཉིད་རྗེས། ཇོའུ་ལི་ཨོ་མལ་ཁྲི་ལས་བབས་ནས་ལྭ་གྱོན་ཞིང་། ཁ་
རོག་གེར་ཡབ་ཆེན་གྱིས་ཡི་གེ་འབྲི་སའི་ཁང་པ་རུ་སོང་ནས་སྒྲོན་མེ་སྦར། ཅོག་ཙེའི་
ཐོག་ཏུ་ཡི་གེ་བྲིས་མེད་པའི་ཡིག་བྱང་དང་།དུས་དེབ་མངག་ཉོ་བྱེད་མཁན་གྱི་རེའུ་མིག་
བཞག་འདུག །ཇོའུ་ལི་ཨོ་ཡིས་ཡབ་ཆེན་གྱི་ཕྱག་བྲིས་ལྟར་ལད་མོ་བྱས་ནས་བྲིས། ཁོའི་
སེམས་སུ་དགའ་སྣང་དང་འཇིགས་སྣང་ལྷན་དུ་སྐྱེས། ཅུང་ཙམ་བྲིས་རྗེས། བྲིས་ཟིན་
པའི་ཡིག་བྱང་རིམ་བཞིན་ཇེ་མང་དུ་གྱུར། ཁོས་སྨྱུ་གུ་མར་བཞག་ནས་ལག་པ་ཕུར་ཕུར་
འགའ་བྱས་རྗེས། ཡང་རིག་པ་བསྒྲིམས་ནས་བྲིས། ཁོས་ཕྱོགས་གཅིག་ནས་དགའ་སྣང་
དང་བཅས་བྲིས་པ་དང་། ཕྱོགས་གཅིག་ནས་རྣ་བ་བླགས་ཏེ་གྲག་འགུལ་བྱུང་མིན་ལ་
ཉན། ཁོས་ཡབ་ཆེན་གྱིས་ཐོས་པར་དོགས་པ་སྐྱེས། ཁོས་ཡིག་བྱང་བརྒྱ་དང་དྲུག་ཅུ་ལྷག་
བྲིས་ནས་རྩིས་བརྒྱབ་ན། ལི་ར་གཅིག་ཐོབ་པ་རེད། དེ་ནས་ཁོས་འབྲི་མཚམས་བཞག་
ནས་སྨྱུ་གུ་སྔར་གྱི་གནས་དེར་བཞག་རྗེས། སྒྲོན་མེ་གཟིམས་ནས་རྐང་འཇབ་ལག་
འཇབ་སྒོས་ཕྱིར་ཉལ་ཁང་དུ་ལོག་ནས་གཉིད།
ཕྱི་ཉིན་དྲོས་ཇ་འཐུང་སྐབས་ཡབ་ཆེན་སྤྲོ་བས་ཁེངས་འདུག །ཁོས་ཅི་ཡང་ཚོར་
རྟོགས་བྱུང་མི་འདུག་སྟེ། མཚན་མོའི་དུས་སུ་ཁོང་གིས་ཡང་བཟླས་བསྐྱར་བཟླས་ཀྱིས་
འབྲི་རྐྱང་བྱེད་པ་དང་། ཞོར་དུ་དོན་གཞན་ལ་བསམ་གཞིག་གཏོང་གིན་ཡོད་པས། ཉིན་
གཉིས་པར་གཞི་ནས་བྲིས་པའི་ཤོག་བྱང་གི་གྲངས་ཀ་བརྩི་བཞིན་ཡོད། ཡབ་ཆེན་གྱིས་
ཇོའུ་ལི་ཨོའི་ཕྲག་པར་ཐེངས་འགར་བརྡབས་ནས་“ཨེ།ཇོའུ་ལི་ཨོ་ཁྱོད་ཀྱི་ཡབ་ཆེན་ད་
དུང་རྒས་མི་འདུག །མདང་དགོང་དུས་ཚོད་གསུམ་ལ་བསྒྲུབས་པའི་བྱ་བ་དེ་ནམ་རྒྱུན་
དང་བསྡུར་ན་སུམ་ཆའི་གཅིག་ལྷག་མང་དུ་བསྒྲུབས་འདུག།ངའི་ལག་པ་ཇེ་བདེར་སོང་
བར་མ་ཟད། མིག་ཀྱང་རབ་རིབ་ཏུ་མ་གྱུར” ཅེས་བཤད།
ཇོའུ་ལི་ཨོ་ཡིས་སྐད་ཆ་ཅི་ཡང་མ་བཤད་མོད། སེམས་སུ་དགའ་སྣང་གིས་ཁེངས།
ཁོའི་སེམས་སུ་“སྙིང་རྗེ་བའི་ཡབ་ཆེན་གྱིས་ངས་ཁོའི་ཚབ་བྱས་ནས་བྲིས་པ་ཤེས་མེད་
པར་མ་ཟད། ད་དུང་རང་ཉིད་རྒས་མེད་པར་འདོད་འདུག བཟང་གི ངས་མུ་མཐུད་དུ་
འདི་ལྟར་བསྒྲུབ་དགོས” སྙམ།
ཉིན་རྒྱུན་གྱི་དགོང་མོའི་དུས་ཚོད་བཅུ་གཉིས་ཀྱི་སྟེང་དུ་ཇོའུ་ལི་ཨོ་ཡར་ལངས་
ནས་བྱ་བ་སྒྲུབ། དེ་ལྟར་ཉིན་འགའ་འགོར་ཡང་ཡབ་ཆེན་གྱིས་སྔར་བཞིན་ཅི་ཡང་མ་
ཤེས། ཉིན་ཞིག་ལ་ཟ་མ་ཟ་དུས། ཡབ་ཆེན་གྱིས་“ངོ་མ་མཚར་བོ་རེད། ཉིན་འདི་དག་
གི་རིང་ལ་སྒྲོན་མེའི་སྣུམ་བཀོལ་ཚད་ཇེ་མང་དུ་གྱུར་འདུག” ཟེར། ཇོའུ་ལི་ཨོ་ཡིས་
སྐད་ཆ་ཐོས་མ་ཐག་ཏུ་ཁོང་དགོད་ཅིག་བྱས། སྟབས་ལེགས་པ་ཞིག་ལ་ཨ་ཕས་སྐད་ཆ་དེ་
ལས་གཞན་ཅི་ཡང་མ་བཤད། དེ་ནས་བཟུང་སྟེ། ཁོས་སྔར་བཞིན་མཚན་མོ་རེ་རེར་
ལངས་ནས་ཡི་གེ་བཤུ་འབྲི་བྱས། མཚན་མོར་གཉིད་ཆག་པས་ཇོའུ་ལི་ཨོ་ཞོགས་པར་
ཡར་ལངས་དུས་སུ་ངལ་དུབ་སྐྱེས་ཤིང་། དགོང་མོར་ལས་བྱ་འབྲི་དུས་བྲང་ཁ་ཅོག་ཙེར་
བསྙེས་ནས་གཉིད་འདུག
“ཝེ། སེམས་རྣལ་དུ་ཕབ་ནས་ལས་བྱ་ཕྲིས།” ཞེས་ཡབ་ཆེན་གྱིས་ལག་པ་
བརྡབས་ནས་ཁོ་གཉིད་ལས་བསླངས། ཉིན་གཉིས་དང་གསུམ་པའི་དགོང་མོའང་སྔར་
བཞིན་གཉིད་ལྕོག་བརྒྱབ་པར་མ་ཟད། གནས་ཚུལ་སྔར་ལས་ཇེ་སྡུག་ནས་ཇེ་སྡུག་ཏུ་
གྱུར། དཔེ་ཆའི་ཐོག་ཏུ་མགོ་བཞག་ནས་གཉིད་པ་མིན་ན་ཞོགས་པར་ལངས་པ་ཧ་ཅང་
འཕྱིས། སློབ་སྦྱོང་བྱེད་སྐབས་རྟག་ཏུ་ངལ་དུབ་ཀྱིས་མནར་ཞིང་། ཕལ་ཆེར་སློབ་སྦྱོང་
ལ་སུན་སྣང་སྐྱེས་པ་དང་འདྲ། ཡབ་ཆེན་གྱིས་སྣང་ཚུལ་འདི་མཐོང་རྗེས། ཐེངས་རེ་རེ་
བཞིན་ཁོ་ལ་གསལ་འདེབས་བྱས། ཁོས་རྒྱུན་པར་བྱིས་པར་གཤེ་གཤེ་མི་གཏོང་མོད།
མཐར་ཁོ་ཁོང་ཁྲོ་ལངས་པ་རེད།
ཉིན་ཞིག་གི་ཞོགས་པར། ཡབ་ཆེན་གྱིས་ཁོ་ལ་“ཇོའུ་ལི་ཨོ། ཁྱོད་ལ་ཅི་བྱུང་བ་
ཡིན། སྔོན་དང་བསྡུར་ན་མི་གཞན་ཞིག་ཏུ་གྱུར་འདུག །ཁྱོད་ཀྱིས་བསམ་བློ་ཞིག་ཐོངས་
དང་། ཁྱིམ་ཚང་གང་པོས་ཁྱོད་ལ་རེ་ལྟོས་བྱས་ཡོད་པ་ཁྱོད་ཀྱིས་མི་ཤེས་སམ” ཞེས་ཟེར།
ཇོའུ་ལི་ཨོ་སྐྱེས་ནས་ད་ལྟའི་བར་ཡབ་ཆེན་གྱིས་གཤེ་གཤེ་བཏང་མ་མྱོང་བས།
“འདི་འདྲའི་བྱ་བ་ཡུན་རིང་པོར་བསྒྲུབ་མི་རུང་། ད་ནི་ངེས་པར་དུ་མཚམས་འཇོག་
དགོས” སྙམ།
ཡིན་ནའང་། ཉིན་དེར་ཟ་མ་ཟ་སྐབས། ཡབ་ཆེན་གྱིས་དགའ་སྤྲོའི་ངང་ནས།
“ཟླ་འདིར་ཟླ་སྔོན་མ་ལས་ལི་ར་སོ་གཉིས་མང་དུ་བཙལ་འདུག” ཅེས་བཤད་ཞོར་
དུ་འཐེན་སྒམ་ནང་ནས་ཀ་ར་ཁུག་མ་གང་བླངས་ནས་སྟོན་མོ་བྱས་པ་རེད། བྱིས་པ་
རྣམས་དགའ་སྤྲོ་སྐྱེས། ཇོའུ་ལི་ཨོ་ཡིས་སླར་ཡང་ངར་ཤུགས་བསྐྱེད་ནས་རང་གིས་
རང་ལ་“ཡ། ད་དུང་མུ་མཐུད་དུ་བསྒྲུབ་དགོས། ཉིན་དཀར་བརྩོན་པ་བསྐྱེད་ནས་
སློབ་སྦྱོང་བྱེད་པ་དང་། མཚན་མོར་སྔར་བཞིན་ལས་ཀ་བྱེདད གོས” ཞེས་བཤད།
ཡབ་ཆེན་གྱིས་དེར་མཐུད་ནས་“ལི་ར་སོ་གཉིས་མང་དུ་བཙལ་བ་དེ་ཧ་ཅང་བཟང་
ནའང་བྱིས་པ་འདི་་་” ཞེས་བཤད་པའི་མཚམས་དེར། ཇོའུ་ལི་ཨོ་ལ་མཛུབ་མོས་
བསྟན་ནས། “ཁོས་ངོ་མ་ངའི་ཡིད་སྐྱོ་རུ་བཅུག་པ་རེད” ཅེས་ཟེར། ཇོའུ་ལི་ཨོ་ཁ་ཅི་
ཡང་མི་གྲག་པར་ཨ་ཕས་གཤེ་གཤེ་བཏང་བ་དང་དུ་བླངས་ཤིང་། བཞུར་ལ་ཉེ་བའི་
མཆི་མ་བཟོད་བསྲན་བྱས་ནས་བཞུར་དུ་མ་བཅུག་མོད། འོན་ཀྱང་སེམས་སུ་ཚད་
མེད་པའི་དགའ་སྤྲོས་ཁེངས།
འདི་ལྟར་ཟླ་གཉིས་འགོར་རྗེས། ཡབ་ཆེན་གྱིས་སྔར་བཞིན་ཁོ་ལ་གཤེ་གཤེ་བཏང་
ཞིང་། ཁོ་ལ་བཟུང་བའི་རྣམ་འགྱུར་སྔར་ལས་མི་བཟང་བར་གྱུར། ཡབ་ཆེན་སློབ་གྲྭའི་
ནང་དུ་སོང་ནས་དགེ་རྒན་བཙལ་ཏེ་ཇོའུ་ལི་ཨོ་ཡི་གནས་ཚུལ་དྲིས། དགེ་རྒན་གྱིས་
“འོ། ཁོ་ནི་རིག་བཟང་ཡིན་པས་སྦྱངས་འབྲས་མི་བཟང་རྒྱུ་མི་འདུག་མོད། འོན་ཀྱང་
སྔོན་དང་བསྡུར་ན་སེམས་རྣལ་དུ་མི་ཕབ། སློབ་ཁྲིད་སྐབས་སུ་རྒྱུན་པར་གཉིད་ལྕོག་
རྒྱག་པ་དང་སེམས་རྩེ་གཅིག་ཏུ་མི་གནས་པར་འདུག །སྤྱིར་ན་ཁོས་བསླབ་པ་མང་ཞིང་
ལེགས་པོ་ཡིན་འོས་མོད། ད་ནི་རྩོམ་ཡིག་བྲིས་པའང་ཚིག་ཐུང་འགའ་རེས་འགྲོ་ཐབས་
འདུག་ཐབས་བྱས་འདུག ད་དུང་ཡི་གེ་བྲིས་པ་རྒྱུགས་འབྲི་ཁོ་ན་བྱས་འདུག” ཅེས་བཤད།
དགོང་མོར།ཡབ་ཆེན་གྱིས་ཇོའུ་ལི་ཨོ་རང་གི་གམ་དུ་བོས་ནས་གཟབ་ནན་གྱིས་ཁོ་
ལ། “ཇོའུ་ལི་ཨོ། ངས་ཁྱིམ་ཚང་གང་པོའི་འཚོ་ཚིས་ཀྱི་ཆེད་དུ་དཀའ་སྡུག་ཅི་འདྲ་ཞིག་
མྱོང་གིན་ཡོད་ཁྱོད་ཀྱིས་ཤེས་སམ། ངས་ཁྱོད་ཚོའི་དོན་དུ་སྲོག་བསྡོས་ཀྱིས་འབད་རྩོལ་
བྱེད་ཀྱིན་ཡོད། ཁྱོད་ཀྱིས་གང་ལའང་བསམ་བློ་མི་གཏོང་བ་དང་། ཁྱོད་ཀྱིས་ཕ་མ་དང་
མིང་སྲིང་རྣམས་ཅི་འདྲ་ཡིན་པར་ཡང་བསམ་བློ་མི་གཏོང་ངམ” ཞེས་གཤེ་གཤེ་བཏང་།
“ཨ། དེ་འདྲ་ཞིག་མ་རེད། ཡབ་ཆེན་ལགས། ཁྱེད་ཀྱིས་དེ་ལྟར་མ་བཤད།” ཅེས་
ཇོའུ་ལི་ཨོ་ཡིས་མིག་མཐར་མཆི་མ་འཁོར་བཞིན་ཞུ་བ་བྱས། ཁོས་དོན་གྱི་བརྒྱུད་རིམ་
ཡོངས་རྫོགས་གསལ་པོར་བཤད་འདོད་མོད། འོན་ཀྱང་སྐད་ཆ་མིད་པའི་ཁར་སླེབས་
ཀྱང་ཕྱིར་མིད་ནས་ཅི་ཡང་མ་བཤད། ཁོའི་སེམས་སུ་ཡང་དང་ཡང་དུ། “ཨེ། བཤད་མི་
རུང་། མུ་མཐུད་དུ་གསང་དགོས། ཨ་ཕར་ཡིག་བྱང་འབྲི་རོགས་བྱེད་དགོས། སློབ་གྲྭའི་
སློབ་སྦྱོང་ལ་ངེས་པར་དུ་བརྩོན་པ་བྱེད་དགོས་མོད།འོན་ཀྱང་དེ་ལས་གལ་ཆེ་ནི་ཨ་ཕར་
རོགས་རམ་བྱས་ནས་ཁྱིམ་ཚང་གང་པོའི་ཁ་གསོ་རྒྱུ་དེ་ཡིན་ལ། ཨ་ཕའི་ངལ་དུབ་ཇེ་
ཡང་དུ་གཏོང་རྒྱུ་དེ་ཡིན། རེད། འདི་ལྟར་བསྒྲུབས་ན་འགྲིག” ཅེས་བཤད།
ཡང་ཟླ་གཉིས་ལྷག་འགོར་སོང་། ཇོའུ་ལི་ཨོ་ཡིས་མུ་མཐུད་དུ་མཚན་མོར་རེར་བྱ་
བ་བསྒྲུབས་པས། ཉིན་མོར་ངལ་དུབ་ཀྱིས་ཉོབ་འདུག ཡབ་ཆེན་གྱིས་དེ་མཐོང་དུས་
སྔར་བཞིན་ཁོང་ཁྲོ་ལངས། དེ་ལས་ཀྱང་ཡིད་སྐྱོ་བ་ནི་ཡབ་ཆེན་རིམ་བཞིན་བུ་ཆུང་ལ་
རེ་ཐག་ཆད་པ་དེ་ཡིན། ཡབ་ཆེན་གྱིས་བུས་རང་གི་ཁ་ལ་མི་ཉན་པ་དང་། བུ་ལ་རེ་བ་
ཅི་ཡང་མེད་པར་འདོད་པས། ཁོ་ལ་སྐད་ཆའང་མི་བཤད་ལ། ཐ་ན་ཁོ་རང་མཐོང་འདོད་
ཀྱང་མེད་པ་འདྲ། ཇོའུ་ལི་ཨོ་ཡིས་ཡབ་ཆེན་གྱིས་རང་ཉིད་ལ་བཟུང་བའི་རྣམ་འགྱུར་
མཐོང་རྗེས། ཡིད་ཤིན་དུ་སྐྱོ་བར་གྱུར། ཡིད་སྐྱོ་བའི་ཁར་ངལ་དུབ་ཀྱིས་མནར་བས།
ཁོའི་ལུས་སྟོབས་ཞན་པར་གྱུར་ཅིང་ངོ་མདོག་ཀྱང་སྔར་ལས་སྐྱ་བོར་གྱུར། སློབ་སྦྱོང་
ལའང་དེ་འདྲའི་སྦྱངས་བརྩོན་མི་བྱེད། ཁོ་རང་ཉིད་ཀྱིས་ཀྱང་དགོང་མོའི་བྱ་བ་དེ་ངེས་
པར་དུ་མཚམས་འཇོག་དགོས་པར་འདོད་ཀྱང་། མཚན་མོ་རེ་མལ་དུ་ཉལ་དུས། ཁོས་
རྒྱུན་པར་རང་ཉིད་ལ་“དོ་དགོང་ནས་བཟུང་སྟེ་ཡར་མི་ལང་ཐག་ཆོད་ཡིན” ཞེས་
བཤད། ཡིན་ནའང་དུས་ཚོད་བཅུ་གཉིས་ལ་སླེབས་མ་ཐག་ཏུ་ཆོད་སེམས་ལ་གཡོ་
འགུལ་བྱུང་ནས་རང་དབང་མེད་པར་གྱུར་ལ། མལ་ལས་མ་ལངས་ན། རང་གི་ལས་
འགན་ལ་བཤོལ་བ་དང་། རང་ཁྱིམ་གྱི་སྒོར་ཟུར་གཉིས་བརྐུས་པ་དང་འདྲ་བས། རང་
དབང་མེད་པར་མལ་ལས་ལངས་སོང་། ཉིན་ཞིག་གི་དགོང་ཇ་འཐུང་དུས། མ་ཡུམ་
གྱིས་ཇོའུ་ལི་ཨོ་ཡི་ངོ་མདོག་སྔར་ལས་ཇེ་སྡུག་ཏུ་གྱུར་ཡོད་པ་མཐོང་། མོས་“ཇོའུ་ལི་
ཨོ། ཁྱོད་ཀྱི་ལུས་ཁམས་མི་བདེ་བ་ཡིན་ནམ” ཞེས་དྲིས། དེ་ལྟར་བཤད་བཞིན་དུ་མོས་
ཁྱོ་བོར་བལྟས་ཏེ། “ཇོའུ་ལི་ཨོ་ལ་ཅི་ཞིག་བྱུང་མི་ཤེས། ཁྱོད་ཀྱིས་ལྟོས་དང་། ཁོའི་གདོང་
མདོག་སྔོ་ནག་ཏུ་གྱུར་འདུག །ཇོའུ་ལི་ཨོ། ཁྱོད་ལ་ཅི་བྱུང་བ་ཡིན” ཞེས་བཤད།
ཡབ་ཆེན་གྱིས་ཇོའུ་ལི་ཨོ་ལ་ཟུར་མིག་ཅིག་བལྟས་ནས། “དེ་ནི་རང་སྡུག་རང་
གིས་ཉོས་པ་རེད། སྔོན་ཆད་སློབ་སྦྱོང་ལ་སྦྱང་བརྩོན་བྱེད་སྐབས་དེ་འདྲ་ཞིག་གཏན་
ནས་མིན” ཞེས་ཟེར།
མ་ཡུམ་གྱིས་“ཁོ་ལ་ནད་ཅིག་བྱུང་བ་ཨེ་ཡིན་ནམ” ཟེར།
ཡབ་ཆེན་གྱིས་“ངས་ཁོ་ལ་ཁ་ཡ་བྱེད་ཀྱིན་མེད” ཅེས་ཟེར།
ཇོའུ་ལི་ཨོ་ཡིས་སྐད་ཆ་དེ་ཐོས་རྗེས། སྙིང་ལ་གྲིས་བསྣུན་པ་དང་འདྲ། ཡབ་ཆེན་
གྱིས་ཁོ་ལ་ཁ་ཡ་མི་བྱེད། དེ་སྔོན་གློ་ལུ་ཙམ་བྱས་ནའང་ཡབ་ཆེན་གྱིས་ཁོ་ལ་སེམས་ཁུར་
ཚད་མེད་བྱེད་པ་ཡིན། ཡབ་ཆེན་ངོ་མ་ང་ལ་མི་དགའ་བར་གྱུར་འདུག །ཡབ་ཆེན་གྱི་
མིག་ནང་དུ་ཁོ་མེད་པར་གྱུར་འདུག “ཡབ་ཆེན་ལགས། ཁྱེད་ང་ལ་མ་དགའ་ཚེ། ང་
གསོན་ཐབས་བྲལ།གང་ལྟར་ཀྱང་ཁྱེད་ཀྱིས་དེ་ལྟར་མ་བཤད། ངས་ཅི་ཡང་མི་གསང་བར་
གནས་ཚུལ་གསལ་པོར་བཤད་དགོས། ཁྱེད་སྔར་བཞིན་ང་ལ་དགའ་ན། དོན་ཅི་ཞིག་བྱུང་
རུང་། ངས་སྔར་བཞིན་སློབ་སྦྱོང་ལ་བརྩོན་པ་བྱེད་ངེས་ཡིན། ཐེངས་འདིར་ངས་ངོ་མ་བློ་
ཐག་བཅད་པ་ཡིན།”
ཇོའུ་ལི་ཨོ་ཡི་ཆོད་སེམས་
ལ་སྔར་བཞིན་གཡོ་འགུལ་
ཐེབས། གོམས་ཤུགས་ཀྱི་དབང་
གིས་ཁོ་རང་ནམ་གུང་དུ་སླར་
ཡང་ཡར་ལངས་ཤིང་། མལ་ཁྲི་
ལས་བབས་ནས་སྒྲོན་མེ་སྦར།
ཅོག་ཙེ་སྟེང་གི་ཡིག་བྱང་
མཐོང་བ་ན།རང་དབང་མེད་སྨྱུ་
གུ་བཟུང་ནས་འབྲི་མགོ་
བརྩམས། གློ་བུར་དུ་ལག་པ་
ཅིག་འགུལ་ནས་ཅོག་ཙེ་སྟེང་
གི་དཔེ་ཆ་གཅིག་སར་ལྷུང་།
ཇོའུ་ལི་ཨོ་སྐྲག་ནས་འགུལ་
ཡང་མི་ཕོད་པར་གྱུར། ཁོས་རྣ་
བ་བླགས་ནས་དབུགས་བསྒྲིམས་ནས་ཉན་པ་ན།སྐད་སྒྲ་ཅི་ཡང་མ་ཐོས།ཁྱིམ་མི་གང་པོ་
སྐྱིད་པོར་གཉིད་འདུག །ཁོས་སེམས་བདེ་མོ་བྱས་ཏེ་མུ་མཐུད་དུ་ཡིག་བྱང་བཤུ་འབྲི་བྱས།
དུས་ནམ་ཡིན་ཆ་མ་འཚལ་མོད། ཡབ་ཆེན་ཁོའི་རྒྱབ་ཏུ་ལངས་ནས་འདུག ཁོང་
གི་དུང་ལྟར་དཀར་བའི་མགོ་བོ་ཇོའུ་ལི་ཨོ་ཡི་ནག་ཅིང་སྣུམ་པའི་མགོ་བོ་ཆུང་ཆུང་དེ་
དང་ཉེ་བར་བཅར་ཏེ་འགུལ་བཞིན་པའི་སྨྱུག་རྩེར་བལྟས་འདུག །ཡབ་ཆེན་གྱིས་འདས་
ཟིན་པའི་དོན་དག་ཡོད་ཚད་ཀྱི་ཧ་གོ་སོང་། ཁོ་གྲག་འགུལ་ཅི་ཡང་མེད་པར་ས་དེར་
ལངས་ནས་འདུག །སེམས་སུ་འགྱོད་གདུང་དང་བརྩེ་སེམས་ཚད་མེད་ཀྱིས་ཁེངས་འདུག
ཇོའུ་ལི་ཨོ་ཡིས་གློ་བུར་དུ་འདར་བཞིན་པའི་ལག་པ་གཉིས་ཀྱིས་རང་གི་མགོ་
སྐྱོར་བ་ཚོར་མ་ཐག་ཏུ་“ཨ” ཞེས་སྐད་བརྒྱབ། དེ་དང་མཉམ་དུ་ཡབ་ཆེན་གྱིས་ངུ་
སྔངས་བྱེད་ཀྱིན་པ་ཐོས། ཁོས་མྱུར་དུ་སྐད་མཐོན་པོས་“ཡབ་ཆེན་ལགས། བཟོད་
གསོལ་ཞུ།ང་ལ་བཟོད་གསོལ་ཞུ” ཞེས་ཞུ་བ་བྱས།
ཡབ་ཆེན་གྱིས་བཟོད་བསྲན་བྱས་ཏེ་མིག་མཐའི་མཆི་མ་བཞུར་དུ་མ་བཅུག་པར་
བུའི་འགྲམ་པར་འོ་ཞིག་བྱས་ཏེ། “ཡབ་ཆེན་གྱིས་ཁྱོད་ལ་བཟོད་གསོལ་ཞུ་དགོས། ངས་
ཤེས་སོང་། ངས་ཡོད་ཚད་གསལ་པོར་ཤེས་སོང་། ངོ་མ་དགོངས་པ་མ་ཚོམ། མྱུར་དུ་
ཤོག” ཅེས་བཤད་ཞོར་དུ་བུ་ཆུང་པང་ནས་མ་ཡུམ་གྱི་མལ་ཁྲིའི་གམ་དུ་སོང་སྟེ། བུ་
ཆུང་ཁོ་མོའི་རུམ་ལ་བཞག་ཅིང་། “མྱུར་དུ་འུ་གཉིས་ཀྱི་བུ་བཟང་པོར་འོ་ཞིག་བྱོས་དང་།
སྙིང་རེ་རྗེ། ཁོས་ཁྱིམ་ཚང་གང་པོའི་འཚོ་བའི་དོན་དུ་ཟླ་བཞིའི་རིང་ཞག་གཅིག་ལའང་
བཟང་པོ་ཞིག་གཉིད་མ་ཐུབ།ངས་ད་དུང་ཁོ་ལ་དེ་ལྟར་གཤེ་གཤེ་བཏང” ཞེས་བཤད།
མ་ཡུམ་གྱིས་བུ་པང་ནས་ཡུན་རིང་ཞིག་ལ་སྐད་ཆའང་བཤད་མ་ཐུབ་པར་གྱུར།
མཐར་“ང་ཡི་གཅེས་ཕྲུག གཉིད་རོགས། མྱུར་དུ་གཉིད་དང་” ཞེས་བཤད། ཇོའུ་ལི་
ཨོ་ངལ་དུབ་ཀྱིས་མནར་དྲགས་པས། ཡུན་རིང་མ་འགོར་བར་གཉིད་སོང་། བསྟུད་མར་
དུས་ཚོད་རིང་པོར་གཉིད་སོང་། ཟླ་འདི་དག་གི་རིང་ལ་ཐེངས་དང་པོར་འདི་ལྟར་ལྷོད་
བག་དང་སྐྱིད་སྣང་གིས་གཉིད་པའི་གོ་སྐབས་བྱུང་། ཐ་ན་རྨི་ལམ་ཡང་སྐྱིད་པོ་ཞིག་
རྨིས་ཀྱིན་པ་ལྟར་གདོང་ལ་འཛུམ་ཞིག་མངོན་འདུག །ཉིན་གཉིས་པར་ཁོ་རང་གཉིད་
ལས་སད་དུས། ཉི་མ་ཤར་ནས་ཡུན་རིང་པོ་ཞིག་འགོར་འདུག །ཁོས་གློ་བུར་དུ་མལ་
ཁྲིའི་མཐའ་རུ་ཡབ་ཆེན་གྱི་དུང་ལྟར་དཀར་བའི་མགོ་བོ་རང་གི་བྲང་ཁར་བསྙེས་ཏེ་
གཉིད་ནས་སིམ་འདུག་པ་མཐོང་། མ་གཞིར་ཡབ་ཆེན་གྱིས་ཞག་གང་པོ་འདི་ལྟར་
བསྐྱལ་བ་ཡིན་འདུག །

འགྱུར་མེད་ཀྱི་སྙིང་རུས།
ཚེས་ཉེར་བརྒྱད་ཉིན། རེས་གཟའ་ལྷག་པ།

ང་ཚོའི་འཛིན་གྲྭའི་ནང་དུ་ཧྥི་རན་ཚའེ་ཡི་བཤུ་འབྲི་བ་ཆུང་ཆུང་གི་སྤྱོད་ལམ་ལྟ་
བུ་སྐྱོང་ནུས་མཁན་ནི་སི་ཏར་ཏི་རེད། དེ་རིང་སྔ་སེ་སློབ་གྲྭའི་ནང་དུ་ཧ་ལས་པའི་དོན་
དག་གཉིས་བྱུང་སོང་། དོན་དག་གཅིག་ནི་རྨས་ཕོག་པའི་བགྲེས་སོང་དེས་སྦྲག་རྟགས་
ཉར་དེབ་དེ་གྷ་རོ་ཧྥི་ལ་ཕྱིར་སྤྲད་པར་མ་ཟད། ད་དུང་ཁོ་ལ་ཀུའེ་ཐེ་མ་ལའི་སྦྲག་རྟགས་
གསུམ་གནང་སྦྱིན་བྱས་སོང༌། ཟླ་གསུམ་གྱི་སྔོན་ནས་བཟུང་གྷ་རོ་ཧྥི་ཡིས་སྦྲག་རྟགས་
འདི་རིགས་འཚོལ་གསོག་ལ་འབད་ཀྱིན་ཡོད་པས། དོན་འདིས་ཁོ་རང་ཧ་ཅང་དགའ་སྟེ་
སྨྱོས་པ་ལྟར་གྱུར་སོང་། དོན་དག་ཅིག་ཤོས་ནི་སི་ཏར་ཏི་འཛིན་གྲྭ་ཡོངས་ཀྱི་ཨང་གཉིས་
པར་གྱུར་པ་སྟེ། ཁོའི་ཡན་ན་ཨང་དང་པོ་ཐོབ་པའི་དྷེ་རོ་སི་མ་གཏོགས་མེད་པ་དེ་རེད་
པས། སློབ་གྲོགས་ཚང་མ་ཧ་ལས་ཤིང་ཡ་མཚན་པར་གྱུར་པ་དེ་རེད། ཟླ་བཅུ་པར་སློབ་
མགོ་རྩོམ་པའི་སྐབས་སུ། ཡབ་ཆེན་གྱིས་མདོག་ལྗང་གུ་ཅན་གྱི་ཕྱི་གོས་ཆེན་པོས་གཅུད་
པའི་སི་ཏར་ཏི་སློབ་གྲྭའི་ནང་དུ་ཁྲིད་ཡོང་དུས་ཀྱང་། སློབ་གྲོགས་ཚང་མའི་མདུན་ནས་
དགེ་རྒན་ལ། “བྱིས་པ་འདི་ཧ་ཅང་དམུན་པོ་འདུག་པས། དགེ་རྒན་ཁྱེད་ཀྱིས་ལྟ་རྟོག་
གཟབ་མོ་གནང་རོགས” ཟེར་བས། དེང་ཐོག་མི་ཚང་མའི་སེམས་ལ་སི་ཏར་ཏི་ནི་
དམུན་པོ་བ་གླང་ལྟ་བུ་ཞིག་ཡིན་རྒྱུ་རེད་སྙམ་མོད། འོན་ཀྱང་ཁོས་ནི་དེ་ལས་ལྡོག་
སྟེ། “དམིགས་ཡུལ་མ་འགྲུབ་བར་དུ། ཡི་ཐང་གཏན་ནས་མི་ཆད” ཟེར། ཁོས་ཉིན་མོ་
དང་མཚན་མོ་གང་ཡིན་ནའང་འདྲ། སློབ་གྲྭའི་ནང་དང་རང་ཁྱིམ་ནང་གང་ཡིན་ནའང་
འདྲ། ཐ་ན་ཕྱིར་སློབ་གྲྭར་ལོག་པའི་ལམ་བར་ཡིན་ཡང་། ཁོས་བ་གླང་ལྟ་བུའི་བསྲན་
ཚུགས་དང་བོང་བུ་ལྟ་བུའི་ཨུ་ཚུགས་ཀྱིས། དུས་ཚོད་དམ་འཛིན་བྱས་ཏེ་སྲོག་བསྡོས་
ཀྱིས་འབད་བརྩོན་བྱེད། མི་གཞན་གྱིས་ཁྲེལ་དགོད་བྱས་ཀྱང་ཁོས་སྣང་འཇོག་མི་བྱེད་
ཅིང་། སུས་ཁོའི་སློབ་སྦྱོང་ལ་བར་ཆད་བྱས་ཚེ་ཁོས་རྡོག་ཐོ་གཞུས་ཏེ་ཕར་སྐྲོད་པ་ཡིན་
པས། ད་ལྟ་གླེན་པ་རིག་རྡིབ་ཀྱི་མི་འདི་གཞི་ནས་སློབ་གྲོགས་ཡོད་ཚད་ལས་རྒྱལ་བར་
གྱུར་སོང་། ཐོག་མའི་དུས་སུ་ཁོས་རྩིས་རིག་གི་ཕྱོགས་ནས་ཕལ་ཆེར་ཅི་ཡང་མི་ཤེས་
ཤིང་། རྩོམ་ཡིག་བྲིས་ནའང་ཡིག་ནོར་གྱིས་ཁེངས་པར་འགྱུར་མོད། ད་ལྟ་ཁོས་རྩིས་གཞི་
འགྲོལ་ཤེས་པར་མ་ཟད། རྩོམ་ཡིག་འབྲི་ཤེས་ལ། སློབ་ཚན་ཀློག་པའི་དུས་སུའང་གླུ་
དབྱངས་ལེན་པ་བཞིན་སྨྲ་ལྕེ་དག་ཅིང་ཐོགས་པ་མི་འདུག །ཁྱོད་ཀྱིས་སི་ཏར་ཏི་ལ་
བལྟས་ཙམ་བྱས་པས་ཀྱང་། ཁོ་ལ་གཞོམ་གཞིག་བྲལ་བའི་སྙིང་རུས་ལྡན་པ་རྟོགས་ཐུབ།
ལུས་གཟུགས་ཐུང་ཞིང་ཐང་ཤ་དོད་པ་དང་། མགོ་བོ་གྲུ་བཞིའི་གཤམ་དུ་མཇིང་བ་ཕལ་
ཆེར་མེད་པ་དང་མཚུངས་ཤིང་། ལག་པ་སྦོམ་ཞིང་ཐུང་ལ་སྐད་ཆ་བཤད་པའི་སྐད་
གདངས་ཧ་ཅང་སྦོམ་པ་རེད། ཁོས་དུས་དང་རྣམ་པ་ཀུན་ཏུ་སློབ་སྦྱོང་བྱེད་དེ། ཚགས་
པར་རལ་བོ་དང་ཟློས་གར་ར་བའི་བརྡ་འཕྲིན་ཡིན་ཡང་ཁོས་སེམས་རྣལ་མོས་ལྟ་ཀློག་
བྱེད་ཅིང་། སྒོར་མོ་ཡོད་ཙམ་གྱིས་དཔེ་ཆ་ཉོ་རུ་འགྲོ་བས་ཁོ་ལ་སྔར་ནས་དཔེ་སྒྲོམ་
གཅིག་ལ་མི་ཤོང་བའི་དཔེ་ཆ་ཡོད་སྐད། ཐེངས་ཤིག་ལ། ཅིའི་ཕྱིར་དུ་ཁོ་ཧ་ཅང་དགའ་
བྱུང་བ་མི་ཤེས་མོད། ང་ཁྲིད་ནས་ཁོའི་དཔེ་ཆར་ལྟ་རུ་འགྲོ་ཟེར། དུས་རྒྱུན་ཁོས་མི་
གཞན་ལ་ཁ་བརྡ་བྱེད་པ་ཧ་ཅང་ཉུང་ཞིང་། མི་གཞན་དང་ལྷན་དུ་རྩེད་མོ་ཡང་མི་རྩེ་
བར། སློབ་ཆད་ཐེངས་གཅིག་ལའང་བྱས་མ་མྱོང་། སློབ་ཁྲིད་ཀྱིས་སྐབས་སུ་ཁོས་ལག་པ་
གཉིས་ཀྱིས་མུར་གོང་སྐྱོར་ཏེ། རྡོ་བ་བཞིན་དུ་གཡོ་འགུལ་ཅི་ཡང་མེད་པར་སློབ་ཁྲིད་ལ་
ཉན་པར་བྱེད་པས། ཁོས་ཨང་གཉིས་པ་བླངས་པ་དེར། ཤུགས་ཅི་འདྲའི་མང་པོ་ཞིག་
བཏོན་ཡོད་པ་རྟོགས་ཐབས་བྲལ། དེ་རིང་བྱ་དགའ་གནང་བའི་སྐབས་སུ། དགེ་རྒན་གྱི་
ཁམས་དེ་འདྲ་དྭངས་རྒྱུ་མེད་པར། ཅུང་འཚིག་པ་ཟ་བཞིན་འདུག་མོད། འོན་ཀྱང་སི་
ཏར་ཏི་ལ་བྱ་དགའ་སྟེར་བའི་སྐབས་སུ་བློ་སྤོབས་ཆེན་པོས། “སླ་མོ་མ་རེད་ཨང་། སི་
ཏར་ཏི། བློ་སྤོབས་ལྡན་ན་བྱ་བ་ཅིས་ཀྱང་འགྲུབ་ངེས་རེད” ཟེར། འོན་ཀྱང་སི་ཏར་ཏི་ནི་
ཡིད་དགའ་བའི་རྣམ་འགྱུར་སྤུ་ཙམ་ཡང་བསྟན་མ་བྱུང་ལ། ཐ་ན་དགོད་ཙམ་ཡང་བྱས་
མ་བྱུང་། ཁོས་བྱ་དགའ་བླངས་རྗེས་རང་ཉིད་ཀྱི་སྡོད་གནས་ལོག་ཅིང་། ནམ་རྒྱུན་བཞིན་
ནན་ཏན་གྱིས་དགེ་རྒན་གྱི་སློབ་ཁྲིད་ལ་ཉན་པར་བྱེད་ལ། དུས་རྒྱུན་ལས་ཀྱང་ཧ་ཅང་
རྣམ་ཤེས་གཏད་འདུག །ཆེས་བྲོ་བ་ལྡན་པ་ནི་སློབ་གྲོལ་གྱི་སྐབས་རེད་དེ། སི་ཏར་ཏི་ཡི་
ཡབ་ཆེན་ཁོ་བསུ་རུ་སླེབས་བྱུང་། ཁོའི་བྱད་གཟུགས་ཀྱང་བུ་དང་འདྲ་བར།ལུས་པོ་སྦོམ་
ཞིང་ལྡིག་པ་དང་། གདོང་དབྱིབས་གྲུ་བཞི་ཡིན་ལ། སྐད་གདངས་ཧ་ཅང་མཐོ། བུ་ལ་བྱ་
དགའ་ཐོབ་འགྲོ་བ་དེ་ཁོའི་སེམས་ཀྱི་ཟུར་ལའང་དྲན་མི་འདུག་ཅིང་། ད་དུང་ཅུང་ཡིད་
མི་ཆེས་པར་གྱུར་སོང་། མཇུག་མཐར་དགེ་རྒན་གྱིས་ཁོ་ལ་འདི་ནི་བདེན་པ་དངོས་རེད་
ཅེས་བཤད་པའི་སྐབས་སུ། ཁོ་དགའ་སྟེ་སྐད་ཆེན་པོས་དགོད་བཞིན་དུ། བུ་ཡི་ཕྲག་རྒྱབ་
ལ་ཤུགས་ཀྱིས་བརྡབས་ཏེ། “ཧ་ཧ་ཧ། ངར་བ་ཡིན་འདུག །ཤིན་ཏུ་ལེགས་སོང་། ང་ཡི་
གླེན་ཕྲུག །ཁྱིམ་དུ་ལོག་ཨང” ཟེར་བཞིན། ཕྱོགས་གཅིག་ནས་བུ་ལ་བལྟས་ནས་བསྟོད་
ར་བྱེད་པ་དང་། ཕྱོགས་གཅིག་ནས་ཡིད་ཚིམ་པའི་འཛུམ་དམུལ་བསྟན་སོང་། བྱིས་པ་
ཚོ་ཡང་བགད་བྱུང་མོད། སི་ཏར་ཏི་གཅིག་པུ་ནི་ད་དུང་ཅི་མི་སྙམ་པའི་ཚུལ་དུ་འདུག་
པས། ཕར་བལྟས་ན། ཁོའི་ཀླད་པ་གྲུ་བཞི་དེས་སླར་ཡང་སང་ཉིན་གྱི་བསླབ་བྱ་དག་ལ་
འདང་རྒྱག་མགོ་བརྩམས་ཟིན་འདུག །

དྲིན་ལ་དྲིན་དུ་ཚོར་དགོས།
ཚེས་སོ་གཅིག་ཉིན། རེས་གཟའ་སྤེན་པ།

ཁྱོད་ཀྱི་སློབ་གྲོགས་སི་ཏར་ཏི་ཀྱིས་དགེ་རྒན་མི་བཟང་ཞེས་ལེ་བདའ་བྱ་མི་སྲིད་
པར་ང་ལ་ཡིད་ཆེས་ཡོད། དེ་རིང་ཁྱོད་ཀྱིས་ཡིད་མ་ཁེངས་པའི་ངང་། “བྱ་དགའ་སྟེར་
བའི་སྐབས་སུ་དགེ་རྒན་གྱི་ཁམས་དེ་འདྲ་དྭངས་ཀྱིན་མེད་པར། ཅུང་སུན་སྣང་དང་
འཚིག་པ་ཟ་བཞིན་འདུག” ཟེར། ཁྱོད་ཀྱིས་སེམས་ཞིབ་མོས་བསམ་བློ་ཐོངས་དང་། ཁྱོད་
རང་ཉིད་ལའང་དུས་རྒྱུན་འཚིག་པ་ཟ་བའི་སྐབས་ཡོད་པ་མིན་ནམ། ད་དུང་ཁྱོད་རང་
ཉིད་ཀྱི་ཡབ་ཡུམ་གྱི་ཕྱོགས་ལ་དེ་ལྟར་བྱ་བ་རེད། དགེ་རྒན་ལ་ཡང་ལན་རེར་ཡིད་སེམས་
མི་སྐྱིད་པ་འབྱུང་བ་ནི་ཤིན་ཏུ་རྒྱུས་ལོན་བྱས་ཆོག་པ་ཞིག་རེད། ཁྱོད་ཀྱིས་སོམས་དང་།
དགེ་རྒན་གྱིས་བྱིས་པ་ཚོའི་ཆེད་དུ་ལོ་དེ་འདྲ་མང་པོ་རིང་ལ་སྡུག་མྱོང་གིན་པ་རེད། ཁོས་
སློབ་ཁྲིད་བྱེད་པའི་སློབ་མའི་ཁྲོད་དུའང་། སྤྱོད་ལམ་མཆོག་ཏུ་གྱུར་ཅིང་བརྩེ་དུང་ཕུན་
སུམ་ཚོགས་པ་ཧ་ཅང་མང་པོ་ཡོད་པ་རེད་མོད། འོན་ཀྱང་ལེགས་ཉེས་མི་རྟོགས་ཤིང་
དགེ་རྒན་གྱི་ངལ་རྩོལ་ལ་མཐོང་ཆུང་བྱེད་པའི་མི་སྐོར་ཞིག་ཀྱང་ཡོད་པ་རེད། མདོར་
བསྡུས་ཏེ་བཤད་ན། ཁོ་ཚོས་ཁོང་ལ་བསྐྱལ་ཡོང་བའི་སེམས་ངལ་ནི་ཁོ་ལ་བྱིན་པའི་སྤྲོ་
སྣང་ལས་རིང་དུ་འདས་ཡོད། ངལ་ལས་འདི་ལྟ་བུ་བསྒྲུབ་ན་འཕགས་པ་ཡིན་ཡང་
ཐུགས་ཁྲོ་བའི་སྐབས་ཡོད་པས། དགེ་རྒན་ནི་སྤྱིར་བཏང་གི་མི་ཡིན་པར་མ་ཟད་ད་
དུང་ལུས་པོ་མི་བདེ་བའི་སྐབས་ཀྱང་ཡོད་པས་ཅི་ཁག །ད་དུང་ན་བ་བྱུང་བའི་སྐབས་
ཡིན་ཡང་། ཁོས་སྡུག་བསྔལ་བཟོད་བསྲན་གྱིས་སློབ་མ་ཚོར་སློབ་ཁྲིད་བྱེད་ཀྱིན་
འདུག །གནས་ཚུལ་འདི་ལྟ་བུའི་འོག་ཏུ། དགེ་རྒན་ལ་ཅུང་སེམས་མི་སྐྱིད་པ་འབྱུང་བ་
ནི་ཧ་ཅང་རྒྱུན་ལྡན་ཞིག་མ་ཡིན་ནམ། ཁྱོད་ཚོས་དགེ་རྒན་ལ་ན་བ་བྱུང་བ་ཚོར་རྟོགས་
བྱུང་མེད་པའི་ཁར། ཐ་ན་ད་དུང་དགེ་རྒན་གྱི་གཤིས་ཀ་རྩུབ་འདུག་ཅེས་ཁག་དཀྲི་བྱེད་
པས། དགེ་རྒན་གྱི་སེམས་ནས་ཅི་འདྲའི་ཡིད་སྐྱོ་བ་ཞིག་ཡིན་རྒྱུ་རེད་ཨང་། ཨ། ཨེན་རི་
ཁོ། ཁྱོད་ཀྱིས་ཁྱོད་ལ་གཅེས་པའི་དགེ་རྒན་ལ་གུས་བཀུར་བྱ་དགོས། རྒྱུ་མཚན་ཡང་།
ཁོང་ནི་ཁྱོད་ཀྱི་ཡབ་ཆེན་གྱིས་ཀྱང་གཅེས་ཤིང་གུས་བཀུར་བྱ་བའི་མི་ཡིན་པའི་རྐྱེན་
གྱིས་རེད། རྒྱུ་མཚན་ནི་ཁོང་གིས་རང་ཉིད་ཀྱི་མི་ཚེ་གང་པོ་ཕངས་པ་མེད་པར་བྱིས་པ་
ཚོའི་ཆེད་དུ་ཕུལ་བའི་རྐྱེན་གྱིས་རེད། ཁོང་ནི་ཁྱོད་ཀྱི་བསམ་བློར་ཉམས་སད་དུ་
འཇུག་མཁན་དང་། ཁྱོད་ཀྱི་བློ་གྲོས་སྐྱེད་སྲིང་བྱེད་མཁན་གྱི་མི་དེ་ཡིན་པས། ཁོང་ནི་
ཁྱོད་ཀྱི་མི་ཚེའི་བརྒྱུད་རིམ་ཁྲོད་དུ་ཁྱོད་ཀྱི་ཡབ་ཆེན་ཇི་བཞིན་ཧ་ཅང་གལ་ཆེ་བའི་
མི་ཡིན། མ་འོངས་པ་ན། ང་དང་ཁོང་ཉིད་འཇིག་རྟེན་འདི་དང་བྲལ་བའི་དུས་སུ། ཁྱོད་
ཀྱིས་རང་ཉིད་ཀྱི་ཡབ་ཆེན་ང་རང་ཕྱིར་དྲན་བྱེད་པའི་སྐབས་སུ། ཁོང་ཉིད་ཅིས་ཀྱང་
ཁྱོད་ཀྱི་དྲན་ཤེས་ཀྱི་ཞགས་པས་ཟིན་ངེས་ཡིན། ལོ་ངོ་སུམ་ཅུ་འགོར་ཡང་རུང་། ཁྱོད་
ཀྱིས་དེ་རིང་གི་ཁོང་གི་བརྩེ་བའི་བཞིན་དུ་མངོན་པའི་དཀའ་སྡུག་གི་མྱ་ངན་དང་
ངལ་དུབ་ཀྱི་རྣམ་འགྱུར་དེ་དག་དྲན་པའི་ཡུལ་དུ་འཁོར་བའི་སྐབས་སུ། ཁྱོད་ཀྱིས་དེ་
རིང་འདི་ལྟར་དགེ་རྒན་ལ་འོས་མེད་དང་གླེང་འགེལ་བྱས་པར་སེམས་གཏིང་ནས་
ནོངས་འགྱོད་དང་ཞེ་མནར་བྱ་ངེས་ཡིན། སྐབས་འདིར་ཁྱོད་ཀྱིས་ད་ལྟ་དགེ་རྒན་ལ་
དགའ་ཞེན་མ་བྱས་པ་དང་། དགེ་རྒན་ལ་རྣམ་འགྱུར་བཟང་པོ་མ་བསྟན་པར་སྐྱོ་གདུང་
དང་འགྱོད་སེམས་ཀྱི་ན་ཟུག་སྐྱེ་ངེས་ཡིན། རང་ཉིད་ཀྱི་དགེ་རྒན་ལ་གུས་པར་གྱིས་ཤིག་
ཨང་། ཁོང་ནི་དབྱི་ཐ་ལི་ཡོངས་ཀྱི་དགེ་རྒན་ཁྲི་ལྔའི་ཁྲོད་ཀྱི་ནང་མི་ཞིག་ཡིན་ཞིང་།
ཁོང་ནི་ཁྱོད་དང་འདྲ་བའི་བྱིས་པ་དུང་ཕྱུར་དུ་མའི་སེམས་ཁོང་གི་ཤེས་རབ་ཀྱི་ཡབ་
ཆེན་ཡིན། ཁོ་ཚོ་ལ་ཐོབ་པ་ནི་འཁོས་ཆུང་བའི་གླ་དངུལ་ཉུང་ཙམ་དེ་ཡིན་མོད། འོན་
ཀྱང་ཁོ་ཚོས་མ་འོངས་པའི་ཕུལ་བྱུང་རྒྱལ་དམངས་སྐྱེད་སྲིང་བྱེད་པའི་དཀའ་སྤྱད་ཀྱི་
ངལ་རྩོལ་རྣལ་མ་དེ་བྱེད་ཀྱིན་ཡོད། ཁྱོད་ཀྱི་དགེ་རྒན་ཡང་རྔམ་སྟུག་པའི་དགེ་རྒན་གྱི་
དཔུང་སྡེ་འདིའི་ཁྲོད་ཀྱི་རུ་མི་ཞིག་ཡིན་པའི་ཆ་ནས། ཁྱོད་ཀྱིས་སེམས་ཀྱིས་བཀུར་ཞིང་
ཞེ་ནས་དུངས་དགོས། འོན་ཀྱང་། གལ་ཏེ་ཁྱོད་རང་ང་ཁོ་ནར་དགའ་བ་ལས། ཁྱོད་ལ་
བཀའ་དྲིན་ཆེ་བའི་མི་དག་ལ་མི་དགའ་བའམ། ལྷག་པར་དུ་ཁྱོད་རང་རང་ཉིད་ཀྱི་
འདྲིས་པའི་ཡབ་ཡུམ་གཉིས་ལས་གཞན། རང་ལ་བཀའ་དྲིན་རི་ལྟར་ལྕི་བའི་དགེ་རྒན་
ལའང་མི་དགའ་ཚེ། ང་ཡང་གཏན་ནས་དགའ་པོ་ཡོང་མི་སྲིད། ཁྱོད་རང་དགེ་རྒན་ལ་
དུང་བ་དེ་ཁྱོད་ངའི་ཕུ་ནུ་ལ་དགའ་བ་ལྟ་བུ་ཡིན་འོས་ཏེ། ཁྱོད་ལ་གཅེས་པའི་འོ་བྱེད་
པའི་སྐབས་ཡིན་ནའང་འདྲ། ཁྱོད་ལ་སྤྱོས་ཏེ་སྡང་མིག་བགྲད་པའི་དུས་ཡིན་ནའང་
འདྲ། ད་དུང་ཁྱོད་ཀྱི་མཐོང་ལམ་དུ་ཁོ་རང་འཆུགས་འདུག་པའི་དུས་སུ་ཡིན་ནའང་
འདྲ། ཁོང་ཉིད་དགའ་སྟེ་གར་འཆམ་པའི་དུས་སུ་བཀུར་དགོས་ལ། ལྷག་པར་དུ་ཁོང་
ཉིད་སྐྱོ་སྟེ་ཡི་ག་འཆུས་པའི་སྐབས་སུ་དུངས་དགོས། དུས་རྟག་ཏུ་རང་ཉིད་ཀྱི་དགེ་རྒན་
ལ་དགའ་དགོས་ཤིང་། དུས་རྟག་ཏུ་“དགེ་རྒན” ཞེས་པའི་ཐ་སྙད་འདི་བསྟོད་པའི་
མཐེ་བོང་གིས་བཀུར་དགོས། དེའི་རྒྱུ་མཚན་ཡང་། འཇིག་རྟེན་འདིར་དྲིན་ཆེན་ཡབ་
ཡུམ་གཉིས་ལས་གཞན། “དགེ་རྒན” ཞེས་པ་ནི་ཆེས་བླ་ན་མེད་ཅིང་། ཆེས་སྙིང་ཉེ་
བའི་འབོད་སྒྲ་དེ་ཡིན་པས་སོ། ། ཁྱོད་ཀྱི་ཡབ་ཆེན་གྱིས།

ཟླ་དང་པོ།
ཚབ་ཁྲིད་དགེ་རྒན།
ཚེས་བཞི་ཉིན། རེས་གཟའ་ལྷག་པ།

ཡབ་ཆེན་གྱིས་བཤད་པ་བདེན་འདུག །དགེ་རྒན་གྱི་ཁམས་དྭངས་ཀྱིན་མེད་པ་
ནི་དངོས་གནས་ན་བ་བྱུང་བའི་རྐྱེན་གྱིས་ཡིན་འདུག ཉིན་འདི་གསུམ་གར་དགེ་རྒན་
སློབ་ཁྲིད་དུ་མ་ཡོང་བར། ཁོང་གི་ཚབ་ཏུ་སྨ་ར་མེད་ཅིང་གཟུགས་ཀྱང་མི་ཆེ་བའི་ཚབ་
ཁྲིད་དགེ་རྒན་ལོ་ཆུང་དེས་ང་ཚོར་སློབ་ཁྲིད་བྱས་པ་ཡིན། དེ་རིང་སྔ་དྲོ་ཧ་ཅང་མི་
ལེགས་པའི་དོན་དག་ཅིག་བྱུང་སོང་། སྔོན་གྱི་ཉིན་གཉིས་ལ། སློབ་ཐུན་གྱི་སྐབས་སུ་
སློབ་མ་ཚོ་ཟིང་ཟིང་ལོང་ལོང་དུ་གྱུར་སོང་། ཚབ་ཁྲིད་དགེ་རྒན་ནི་ཧ་ཅང་ངང་རྒྱུད་
རིང་བ་ཞིག་ཡིན་པས། སློབ་མ་དག་ལ། “ཁ་བརྡ་མ་བྱེད། ཁྱེད་རྣམ་པ་ལྷིང་འཇགས་
གྱིས་དང”ཁོ་ན་ལས་བཤད་རྒྱུ་མི་འདུག་པས། སློབ་མ་ཚོའི་སྙིང་སྟོབས་ཇེ་ཆེར་གྱུར་
སོང་བ་རེད། ཉིན་སྔོན་མ་གཉིས་ལ་འཁྲུག་ལོང་ཆེ་བ་ཚད་ལས་བརྒལ་བའི་ཁར། དེ་
རིང་སྔ་སེ་སྔར་བས་ཀྱང་ཇེ་ཐུར་གྱུར་ཏེ། སློབ་ཁང་ནང་གི་འུར་སྒྲས་དགེ་རྒན་གྱིས་
སློབ་ཁྲིད་བྱེད་པའི་སྐད་ཀྱང་ཟིལ་གྱིས་མནན་བྱུང་། ཁོ་ཚོ་ལྷིང་འཇགས་ཡོང་བར།
དགེ་རྒན་གྱིས་རེ་འགར་སྐྲག་ཕུད་ལ་རེ་འགར་ཞུ་བ་བྱེད་མོད། ནུས་པ་ཅི་ཡང་ཐོན་མ་
བྱུང་། སློབ་གཙོ་ཡང་སློབ་ཁང་སྒོ་ཁར་ཡོང་སྟེ་ཐེངས་གཉིས་ལ་བལྟས་བྱུང་མོད། འོན་
ཀྱང་སློབ་གཙོ་ཕར་སོང་མཚམས། སློབ་ཁང་ནང་ནི་སླར་ཡང་འཁྲུག་ལོང་ཆེ་བར་གྱུར་
ཏེ་ཁྲོམ་རའི་ནང་དུ་སླེབས་པ་དང་མཚུངས། དྷེ་རོ་སི་དང་གྷར་རོ་ནེ་གཉིས་སློབ་གྲོགས་
ཚོར་མིག་བརྡ་བཏང་སྟེ་ཁ་རོག་ཏུ་སྡོད་པར་བསྐུལ་མོད། འོན་ཀྱང་ཐེངས་འདིར་ཁོ་
གཉིས་ཀྱི་ཁར་ཡང་ཉན་མ་བྱུང་། སི་ཏར་ཏི་གཅིག་པུ་ནི་ཁུ་སིམ་མེར་རང་གནས་སུ་
བསྡད་འདུག །ཁོས་ལག་པ་གཉིས་ཀྱིས་མགོ་བོ་བསྐྱོར་ཏེ་འདུག་པས། ཕལ་ཆེར་རང་
ཉིད་ཀྱི་དཔེ་མཛོད་ཁང་དྲན་གྱིན་པ་འདྲ། སྦྲག་རྟགས་གསོག་ཉར་བྱེད་པར་དགའ་
བའི་གྷ་རོ་ཧྥི་སྣ་གུག་གིས་བྱང་བུ་གཅིག་ལ་དོང་ཙེ་གཉིས་ཡིན་པའི་རླུང་རྟའི་བྱང་བུ་
བཟོ་བཞིན་ཡོད་ཅིང་། གལ་ཏེ་རླུང་རྟའི་བྱང་བུར་དགའ་རྟགས་ཐོབ་ཚེ་སྣག་བུམ་ཆུང་
གྲས་ཤིག་སྟེར་བར་བྱེད། བྱིངས་རྣམས་ཀྱིས་བཤད་རེས་དགོད་རེས་བྱེད་ཀྱིན་འདུག་
ཅིང་། ལ་ལས་ལྕགས་སྨྱུག་གིས་ཅོག་ཙེའི་ཐོག་རྡེབ་པ་དང་། འགའ་རེས་འགྱིག་ཐག་ཕྲ་
མོས་ཤོག་རིལ་འཕེན་པར་བྱེད། དགེ་རྒན་མདུན་དུ་ཡོང་ནས་ཁོ་ཚོའི་
བཟུང་སྟེ་ཚོད་འཛིན་བྱས་པ་དང་། ལ་ལ་རྩིག་འགྲམ་དུ་ཁྲིད་ནས་ལངས་སུ་བཅུག་
མོད། འོན་ཀྱང་དེས་ནུས་པ་ཅི་ཡང་མ་ཐོན་པས། དགེ་རྒན་ནི་དངོས་གནས་ཅི་བྱ་
གཏོལ་བྲལ་དུ་གྱུར་སོང་། ཐད་ཀར་ང་ཚོར་བལྟས་ཏེ། “ཁྱོད་ཚོས་ཅིའི་ཕྱིར་འདི་ལྟར་
ཕུང་དཀྲུག་སློང་བ་ཡིན། ངོ་མ་ངའི་ཐལ་ལྕག་ཉོ་འདོད་པ་ཡིན་ནམ” ཟེར་ཞིང་།
བཤད་ཚར་རྗེས་ཁུ་ཚུར་གྱིས་ཅོག་ཙེ་བརྡུངས་ཏེ་ཁོང་ཁྲོ་དང་བཅས། “ལྷིང་འཇགས་
གྱིས་དང་། ཁྱོད་ཚོས་འུར་སྒྲ་མ་སྒྲོགས” ཟེར། དགེ་རྒན་གྱི་སྐད་གདངས་ལ་ཉན་པས་
ཀྱང་ཤེས་ཐུབ་སྟེ། ཁོ་རང་ཁོང་ཁྲོ་ལངས་ཏེ་ངུ་ལ་ཁད་དུ་གྱུར་འདུག །ཡིན་ནའང་སློབ་
མ་ཚོའི་ཟིང་ལོང་ཇེ་ཐུ་ནས་ཇེ་ཐུར་གྱུར་ཏེ་སློབ་ཁང་ནང་དུ་ཕལ་ཆེར་དགེ་རྒན་སྐད་
ཆའང་ཐོས་མི་ཐུབ་པའི་ཚད་དུ་གྱུར། ཧྥུ་རན་ཏིས་དགེ་རྒན་གྱི་ཕྱོགས་སུ་ཤོག་རིལ་
གཡུགས་བྱུང་ལ། སློབ་ཁང་གི་ནང་ད་དུང་བྱི་ལའི་སྐད་ལ་ལད་མོ་བྱེད་པ་དང་། གཡག་
ལྟར་མགོ་བོས་རྡུང་ཀ་བཀྱེ་བ་སོགས་འདུག་པས། ཕལ་ཆེར་སྐྱོབ་ཐབས་མེད་པའི་ཚད་
དུ་ལྷུང་སོང་། གློ་བུར་དུ། ལས་གཉེར་པ་ཞིག་ཡོང་སྟེ་དགེ་རྒན་ལ། “དགེ་རྒན་ལགས།
ཁྱོད་སློབ་གཙོས་འབོད་ཀྱིན་འདུག” ཟེར། དགེ་རྒན་ཡར་ལངས་ཏེ་གཏན་ནས་རེ་
ཐག་ཆད་པའི་ཉམས་ཤིག་བསྟན་རྗེས། བྲེལ་མྱུར་ངང་སློབ་ཁང་ལས་ཕྱིར་བུད་སོང་།
གློ་བུར་དུ་གྷར་རོ་ནེ་ཧར་གྱིས་ཡར་ལངས་བྱུང་། ཁོས་ཁུ་ཚུར་དམ་པོར་བཅིངས་ཤིང་།
བཟོད་ཐབས་མེད་པའི་ཁོང་ཁྲོ་དང་བཅས། “གང་བྱུང་བྱས་མི་ཆོག དུད་འགྲོ་ཁྱོད་ཚོ།
དགེ་རྒན་གཉོམ་ཆུང་ཡིན་ན་ཐུབ་ཚོད་བྱས་འོང་། གལ་ཏེ་དགེ་རྒན་གྱིས་ལག་པ་
འགུལ་བ་ཡིན་ཚེ། ཁྱོད་ཚོ་ཁྱི་བཞིན་དུ་ས་ཐོག་ཏུ་གོག་ནས་ཞུ་བ་བྱེད་ངེས་ཡིན། ངོ་
ཚ་རྒྱུ་མེད་པ་ཁྱོད་ཚོ། ད་ནི་སུ་ཞིག་གིས་དགེ་རྒན་ལ་འོས་མེད་བྱོས་དང་། ངས་ཕྱི་
རོལ་ནས་ཁོ་ལ་བསྒུག་ངེས་ཡིན།
ངས་ཁོའི་འགྲམ་རུས་གཅོག་ངེས་
ཡིན། ངས་མནའ་བསྐྱལ་བ་ཡིན།
ཁོས་རང་ཉིད་ཀྱི་ཕ་རྒན་བོས་ཡོང་
ཡང་ང་མི་སྐྲག་ཁོ་ཐག་ཆོད་
ཡིན” ཞེས་སྤྱོས་བྱུང་བས། ཚང་མར་
གྲག་འགུལ་མེད་པར་གྱུར་སོང་། གྷར་
རོ་ནེའི་བཟོ་ལྟ་ཧ་ཅང་གཟབ་ནན་
རེད་དེ། ཁྲོ་བས་གཟིར་བའི་སེང་གེ་
ཞིག་དང་འདྲ་བར་མིག་ཟུང་ལས་མེ་
སྟག་མཆེད་ཀྱིན་འདུག །ཁོས་མིག་
ཟུང་བགྲད་དེ་མ་རབས་གཏེ་བོ་དག་
ལ་རེ་རེ་བཞིན་བལྟས་པ་ན། ཁོ་ཚོའང་རེ་རེ་བཞིན་མགོ་བོ་དུད་པར་གྱུར་སོང་། ཚབ་
ཁྲིད་དགེ་རྒན་གྱི་མིག་མཐའ་དམར་པོར་གྱུར་ནས་ཕྱིར་སློབ་ཁང་དུ་ལོག་དུས།འཛིན་གྲྭའི་
ནང་དབེན་ཞིང་འཇགས་པར་གྱུར་ཏེ་ཐ་ན་དབུགས་འབྱིན་རྔུབ་བྱེད་པའི་སྒྲ་ཙམ་ཡང་
ཐོས་རྒྱུ་མི་འདུག་པས། ཁོ་ཤིན་ཏུ་ཧ་ལས་པར་གྱུར་སོང་། མཇུག་མཐར་ཁོས་གྷར་རོ་ནེ་ད་
དུང་ཡང་ཁོང་ཁྲོ་མ་ཞི་བར་ཡོད་པའི་བཟོ་ལྟ་མཐོང་རྗེས་ཡོད་ཚད་ཀྱི་མཐིལ་རྟོགས་སོང་།
ཁོང་གིས་ཧ་ཅང་མཛའ་མཐུན་གྱི་ནང་དོན་འདྲེས་ཤིང་། ཕུ་ནུའི་བར་དུ་ཁ་བརྡ་བྱེད་པའི་
ཁ་ཚིག་གིས་གྷར་རོ་ནེ་ལ། “གྷར་རོ་ནེ་ལགས། ཁྱོད་ལ་བཀའ་དྲིན་ཆེ་ཞུས་པ་
ཡིན” གསུངས་སོང་།།

སི་ཏར་ཏི་ཡི་དཔེ་མཛོད་ཁང༌།

ང་རང་སི་ཏར་ཏི་ཚང་ལ་རྩེད་དུ་སོང་བ་ན། ཁོས་ཀྱང་རང་ཁྱིམ་ནས་ང་ལ་
བསྒུགས་འདུག །ཁོ་ཚང་ནི་སློབ་གྲྭའི་ཁ་གཏད་དུ་ཡོད།
ངས་ཁོའི་དཔེ་མཛོད་ཁང་མཐོང་མ་ཐག་ཏུ་རང་དབང་མེད་པར་ཡིད་སྨོན་སྐྱེས་
བྱུང་། སི་ཏར་ཏི་རང་ཉིད་ལ་དཔེ་ཆ་ཉོ་སྤྱད་ཀྱི་སྒོར་མོ་མང་པོ་མེད་མོད། འོན་ཀྱང་ཁོས་
སྦྱངས་ཟིན་པའི་སློབ་དེབ་དང་གཉེན་ཉེ་དག་གིས་བྱིན་པའི་དཔེ་ཆ་དག་ཉར་གསོག་
གང་ལེགས་བྱས་པ་དང་། ལག་ལ་ཡོང་བའི་སྒོར་མོ་དག་བསགས་ནས་དཔེ་ཆ་ཉོས་པ་
རེད། འདི་ལྟར། ཁོས་དཔེ་ཆ་ཧ་ཅང་མང་པོ་ཞིག་བསྡུ་རུབ་བྱས་པས། ཁོའི་ཡབ་ཆེན་
གྱིས་ཁོ་རང་དཔེ་ཆར་ཧ་ཅང་དགའ་བ་མཐོང་ནས། ཁོ་ལ་ཧ་ཅང་མཛེས་པའི་སྟར་ཤིང་
གི་དཔེ་སྒྲོམ་ཡོལ་རས་ལྗང་ཁུ་ཅན་ཞིག་ཉོས་པ་རེད། ཁོས་དཔེ་ཆ་འདི་དག་ལ་རང་
ཉིད་མོས་པའི་ཁ་དོག་ལྟར་ཕྱི་ཐུམ་ཡག་པོ་རེ་བརྒྱབ་ཡོད་ཅིང་། དཔེ་ཆར་བལྟ་འདོད་
དུས་དཔེ་སྒྲོམ་སྟེང་གི་སྐུད་པ་ཕྲ་མོ་དལ་གྱིས་འཐེན་ཙམ་བྱས་ཚེ། ལྗང་མདོག་གི་ཡོལ་
རས་འགྲམ་གཅིག་ཏུ་བསྡུས་འགྲོ་ཞིང༌། ཁ་དོག་སྣ་ཚོགས་ལྡན་པའི་དཔེ་ཆ་སྟར་ཕྲེང་
གསུམ་གསལ་ལེར་མངོན་ཡོང་ལ། དཔེ་ཆ་འདི་དག་འཕྲེད་གཞུང་སྟར་ཕྲེང་བསྒྲིགས་
པ་ཧ་ཅང་གྲལ་འགྲིག་ཅིང་། དཔེ་མིང་རེ་རེ་ཡང་འོད་ལམ་ལམ་བྱེད་པའི་གསེར་རྩིས་
བྲིས་འདུག །དཔེ་ཆའི་ཁྲོད་དུ་གཏམ་རྒྱུད་དང་། ཡུལ་སྐོར་ཟིན་བྲིས། སྙན་ཚོམས། ད་
དུང་བྱིས་པའི་ཀློག་དེབ་དང་རི་མོའི་དེབ་སོགས་འདུག དཔེ་སྒྲོམ་གྱི་ནང་དུ་ཁོས་ཁ་
དོག་མི་འདྲ་བའི་དཔེ་ཆ་སྡེབ་སྒྲིག་བྱས་པའང་ཤིན་ཏུ་མཛེས་ཏེ། ཁོས་ཕྱི་ཐུམ་དཀར་པོ་
ཅན་གྱི་དཔེ་ཆ་ཕྱི་ཐུམ་དམར་པོ་ཅན་གྱི་འཁྲིས་སུ་བཞག་པ་དང་། ཕྱི་ཐུམ་སེར་པོ་ཅན་
གྱི་དཔེ་ཆ་ཕྱི་ཐུམ་ནག་པོ་ཅན་གྱི་འཁྲིས་སུ་བཞག་ལ། སྔོན་པོ་ཡང་དཀར་པོའི་འཁྲིས་
སུ་བཀོད་པས། རྒྱང་ནས་བལྟས་ན་ཧ་ཅང་མིག་ལ་མཛེས་འདུག ཁོས་དུས་རྒྱུན་དུ་དཔེ་
ཆའི་སྟར་ཕྲེང་གི་གོ་རིམ་བརྗེ་བཞིན་ཡོད་པར་མ་ཟད། ཁོ་རང་ཉིད་ཀྱིས་དཔེ་མཛོད་
དཀར་ཆག་ཅིག་ཀྱང་བསྒྲིགས་ཡོད་པས། ཕལ་ཆེར་དཔེ་མཛོད་ཁང་གི་དོ་དམ་པ་ཞིག་
དང་ཡང་མཚུངས།
ངལ་གསོའི་གོ་སྐབས་ཕྲན་ཙམ་བྱུང་ཚེ། ཁོ་དཔེ་སྒྲོམ་གྱི་མདུན་དུ་ལངས་ཏེ་སྟེང་
གི་ས་རྡུལ་འབྱིད་པའམ། ཁ་ཕྱེ་ནས་ལྟ་བའམ། ཕྱི་ཐུམ་རལ་ཡོད་མེད་སོགས་ལ་རྟོག་
པར་བྱེད། ལྟོས་དང་། ཁོའི་ཐུང་ཞིང་སྦོམ་པའི་མཛུབ་མོས་ཡང་བ་ཡང་བོར་དཔེ་ཆའི་
ཁ་ཕྱེ་བ་དེ་ཡང་། ཧ་ཅང་འཇམ་པའི་ཕུ་བཏབ་སྟེ་ཤོག་ངོས་ཕར་སློག་པ་དང་མཚུངས་
པས། ཁྱོད་ཀྱིས་མཐོང་ཚེ་སྤྲོ་བ་རབ་ཏུ་བསྐྱེད་ཐག་ཆོད་ཡིན། ཁོས་དཔེ་ཆ་རེ་རེར་དེ་
ལྟར་དག་སྒྲིག་ཡག་པོ་བྱས་པས། མཐོང་མ་ཉིད་དུ་དཔེ་ཆ་གསར་པ་ཤ་སྟག་ཡིན་པའི་
སྣང་བ་བྱིན་ཡོང་། དེ་དང་བསྡུར་ཚེ་ངའི་དཔེ་ཆ་དག་ནི་ཕྱི་རལ་ནང་རལ་དུ་གྱུར་ཏེ་
བཟོ་ལྟ་ཡོངས་སུ་ཤོར་འདུག་ཅེས་བཤད་ཆོག དཔེ་ཆ་གསར་པ་ཉོ་ཐེངས་རེ་རེར། ཁོ་ལ་
དུས་སྟོན་ལ་སླེབས་པ་ལྟ་བུའི་དགའ་སྤྲོ་ཚད་མེད་སྐྱེས་ཀྱིན་ཡོད་ཅིང་། ཁོས་དེ་དག་ཕྱི་
བདར་གང་ལེགས་བྱས་རྗེས་དཔེ་སྒྲོམ་དུ་འཇོག་ལ། ཅུང་མ་འགོར་བར་སླར་ཡང་
བླངས་ནས་མདུན་རྒྱབ་ཡོངས་ལ་ཞིབ་མོའི་ལྟ་བར་བྱེད་པ་ནི། རིན་པོ་ཆེ་ཞིག་ལག་ཏུ་
བཟུང་ནས་གཏོང་ཕོད་ཀྱིན་མེད་པ་དང་ཨ་ན་མ་ན་རེད།
ང་རང་ཁོ་ཚང་ནས་ཏག་ཏག་དུས་ཚོད་གཅིག་ལ་བསྡད་པའི་རིང་དུ། ཁོས་ང་ལ་
དཔེ་ཆ་ལས་གཞན་པ་ཅི་ཡང་བསྟན་མ་བྱུང་། ཁོས་དཔེ་ཆར་བལྟས་པ་མང་དྲགས་པས་
མིག་གི་མཐོང་ནུས་ཀྱང་ཇེ་ཞན་དུ་གྱུར་འདུག །ངེད་གཉིས་རྩེས་བཞིན་པའི་སྐབས་སུ་
ཁོའི་ཡབ་ཆེན་ནང་དུ་སླེབས་བྱུང་། ཁོའི་ཡབ་ཆེན་ཡང་ཁོ་དང་འདྲ་བར་མགོ་བོ་ཆེ་ཞིང་
ལུས་གཟུགས་སྦོམ་ཞིང་སྟིག་པ་ཞིག་འདུག །ཁོས་ངེད་གཉིས་མཐོང་འཕྲལ། བུ་ཆུང་གི་
ཕྲག་རྒྱབ་ལ་རྡེབ་རྡེབ་བྱེད་བཞིན་ཁོའི་ཧ་ཅང་སྦོམ་པའི་སྐད་གདངས་ཀྱིས། “ཁྱོད་ཀྱིས་
བལྟས་ན་མགོ་སྟིག་འདི་ཅི་འདྲ་རེད། ངས་བལྟས་ན་རེ་བ་ཆེན་པོ་འདུག” ཟེར། ཡབ་
ཆེན་གྱིས་བརྩེ་བ་ཆེན་པོས་བྱིལ་བྱིལ་བྱས་པས། སི་ཏར་ཏི་ནི་བྱིལ་བྱིལ་གྱི་བདེ་བ་ཐོབ་
པའི་རྔོན་ཁྱི་ཞིག་དང་འདྲ་བར་མིག་ཀྱང་འབྱེད་མི་འདོད་པར་གྱུར་སོང་། རྒྱུ་མཚན་ཅི་
ཡིན་མི་ཤེས་མོད་ངས་ཁོ་ལ་ཀུ་རེ་རྩེ་མི་ཕོད་པར་གྱུར། ངའི་སྣང་ངོར་ཁོ་ནི་ང་ལས་ལོ་
གཅིག་གིས་ཆེ་བ་མ་ཡིན་པར་ལྡབ་གཅིག་གིས་ཆེ་བའི་སྣང་བ་སྐྱེས་བྱུང་།
ང་ཁྱིམ་དུ་ལོག་རྩིས་བྱེད་དུས། ཁོའི་གདོང་ན་རྣམ་འགྱུར་ཅི་ཡང་མེད་པར་བཟོ་ལྟ་འདྲ་
ཆགས་པོའི་ངང་། “སླར་ཡང་མཇལ” ཟེར། ངས་ཀྱང་ཨེན་ཙམ་ངང་མི་དར་མའི་བཤད་
སྟངས་བསྟན་སོང་། “ཁྱེད་ལ་གུས་འདུད་ཞུ། སླར་ཡང་མཇལ” ཞེས་བཤད།
ཁྱིམ་དུ་སླེབས་རྗེས། ངས་ཡབ་ཆེན་ལ། “ངས་ངོ་མ་ཧ་མི་གོ་བར་འདུག །སི་ཏར་
ཏི་ལ་གཅིག་ནས་འཇོན་ཐང་མི་འདུག །གཉིས་ནས་གཟི་ཉམས་མི་འདུག །ད་དུང་བྱད་
གཟུགས་ཀྱང་དེ་འདྲ་དགོད་བྲོ་བ་ཞིག་འདུག་མོད། འོན་ཀྱང་རྒྱུ་མཚན་ཅི་ཡིན་མི་
ཤེས་པར། ངས་ཁོ་ལ་ཧ་ཅང་གོང་བཀུར་བྱེད་འདོད” ཅེས་དྲིས། ཡབ་ཆེན་གྱིས་“ཁོ་
ལ་རང་གཤིས་ཡོད་པའི་རྐྱེན་གྱིས་རེད” གསུངས། ངས་སླར་ཡང་། “ང་ཁོ་ཚང་ལ་
སོང་སྟེ་ཆུ་ཚོད་གཅིག་ལ་བསྡད་ཀྱང་། ཁོས་ང་ལ་སྐད་ཆ་ཚིག་འགའ་ལས་བཤད་རྒྱུ་མི་
འདུག །རྩེད་ཆས་གཅིག་ཀྱང་བསྟན་མ་བྱུང་། ཐ་ན་དགོད་ཙམ་ཡང་བྱས་མ་སོང་།ཡིན་
ཅེས་ནའང་ང་ནི་དངོས་གནས་ཁོ་ཚང་ལ་རྩེད་དུ་འགྲོ་བར་ཧ་ཅང་དགའ་འདུག”
བཤད། ཡབ་ཆེན་གྱིས་ལན་དུ། “དེ་ནི་ཁྱོད་ཀྱིས་ཁོ་ལ་བརྩི་འཇོག་དང་ཡིད་སྨོན་བྱེད་
ཀྱིན་ཡོད་པས་རེད” ཅེས་གསུངས་སོང་། །

མགར་བའི་བུ།

ངས་ཕེ་རེ་ཁོ་སི་ལའང་དངོས་གནས་ཧ་ཅང་བརྩི་འཇོག་ཡིད་སྨོན་བྱེད་ཀྱིན་ཡོད།
ཡིན་ནའང་ངས་ཁོ་ལ་ཡིད་སྨོན་བརྩི་འཇོག་བྱེད་ཅེས་པ་ཁོ་ནས་ནི་ངའི་བསམ་དོན་
གཏན་ནས་མཚོན་མི་ནུས་ཏེ། ཕེ་རེ་ཁོ་སི་ནི་མགར་བའི་བུ་ཡིན་ཞིང་། གཟུགས་པོ་ཐུང་
ཞིང་རིད་པ་དང་། མིག་ཟུང་ལ་གཞུང་དྲང་དང་སྐྱོ་སྣང་གིས་ཁེངས་ལ། རྣམ་འགྱུར་
གཉོམ་ཆུང་ཡིན་པས། མི་སུ་ཞིག་ལ་ཁ་བརྡ་བྱེད་ནའང་རྒྱུན་དུ་དགོངས་པ་མ་ཚོམ།
དགོངས་པ་མ་ཚོམ། ཁོ་ན་ཟེར་བར་མ་ཟད། ད་དུང་ནད་དང་རྐྱེན་ངན་རྒྱུན་དུ་འབྱུང་།
འོན་ཀྱང་ཁོས་སློབ་སྦྱོང་ལ་ཤིན་ཏུ་འབད་བརྩོན་བྱེད། ཁོས་ཡབ་ཆེན་ནི་ཆང་གིས་ར་རོ་
བར་གྱུར་ཡོད་ཅིང་། ཁྱིམ་དུ་ལོག་འཕྲལ་རྒྱུ་མཚན་ཅི་ཡང་མེད་པར་ཁོ་ལ་གཅར་རྡུང་
བྱེད་ཅིང་། ཁོའི་དཔེ་ཆ་དང་ཟིན་བྲིས་དེབ་བླངས་ནས་གཡུགས་པར་བྱེད། ཕེ་རེ་ཁོ་སི་
སློབ་གྲྭར་ཡོང་བའི་དུས་སུ། ནམ་རྒྱུན་ངོ་གདོང་དུ་ཁམ་ཐིག་དང་སྔོ་ཐིག་གིས་ཁེངས་
ཡོད་ཅིང་། ལན་རེར་ངོ་གདོང་ཧྲིལ་པོ་སྐྲངས་འདུག་ལ། མིག་ཟུང་ཡང་ངུས་ཏེ་དམར་
པོར་གྱུར་འདུག་མོད། འོན་ཀྱང་ཁོས་གཏན་ནས་ཡབ་ཆེན་ལགས་ཀྱིས་གཅར་རྡུང་བྱས་
པ་བཤད་མི་སྲིད། སློབ་གྲོགས་ཚོས་“ཡང་ཁྱོད་ཀྱི་ཡབ་ཆེན་གྱིས་གཅར་རྡུང་བྱས་སོང་
ངམ” ཞེས་འདྲི་བའི་དུས་སུ། ཁོས་ནམ་ཡང་དག་སེལ་གྱི་ཚུལ་དུ་“དོན་དག་དེ་འདྲ་
མེད། དོན་དག་དེ་འདྲ་མེད” ཅེས་ཡབ་ཆེན་གྱི་ངན་མཚང་སྦེད་པར་བྱེད། ཉིན་ཞིག་
སློབ་ཁྲིད་ཀྱི་སྐབས་སུ། དགེ་རྒན་གྱིས་ཕྱེད་ཙམ་མེ་རུ་བསྲེགས་ཡོད་པའི་ལས་བྱ་འབྲི་
དེབ་དེ་བསྣམས་ནས་ཁོ་ལ། “འདི་ནི་ཁྱོད་རང་ཉིད་ཀྱིས་བསྲེགས་པ་ཡིན་རྒྱུ་མ་རེད་
ཨང” ཞེས་བཀའ་འདྲི་གནང་བ་ན། ཕེ་རེ་ཁོ་སི་ངག་འདར་བཞིན་དུ་“ངས་སེམས་
ཆུང་མ་བྱས་པར་མེ་ནང་དུ་ལྷུང་ནས་འཚིགས་པ་རེད” ཟེར། དོན་དངོས་སྟེང་ང་ཚོ་
ཚང་མའི་སེམས་སུ་ཁྲིག་ཁྲིག་ཡིན་ཏེ། ཁོས་ལས་བྱ་འབྲི་བཞིན་པའི་སྐབས་སུ། ཁོའི་
ཡབ་ཆེན་གྱིས་རྡོག་ཐོ་གཞུས་ཏེ་ཅོག་ཙེ་དང་སྒྲོན་མེ་ལྷན་དུ་མགོ་རྟིང་བསློགས་པས་
འཚིགས་པ་ཡིན་འདུག །ཁོ་ཚང་ནི་ངེད་ཚང་ཡོད་སའི་ཐོག་ཁང་གི་གནམ་ཁང་དུ་ཡོད་
ཅིང་། སྐས་གདང་གཞན་དེ་བརྒྱུད་ནས་འཛེགས་ཆོག །སྒོ་སྲུང་རྒན་མོས་ཁོང་ཚང་གི་
གནས་ཚུལ་ཡོངས་རྫོགས་ངའི་མ་ཡུམ་ལ་བཤད་འདུག ཉིན་ཞིག་ལ། གཅེན་མོ་སེལ་ཝི་
ཡས་རབ་གསལ་ལས་ཕེ་རེ་ཁོ་སིའི་ངུ་སྐད་ཐོས་འདུག །ཡིན་རྒྱུ་ནི་ཕེ་རེ་ཁོ་སི་ཡིས་ཡབ་
ཆེན་ལ་ཡིག་གཟུགས་དཔེ་ཆ་ཉོ་བྱེད་ཀྱི་སྒོར་མོ་བསླངས་པས། ཡབ་ཆེན་གྱིས་སྐས་སྟེང་
ནས་མར་དེད་པ་ཡིན་འདུག །ཁོས་ཡབ་ཆེན་གྱིས་ཉིན་བཞིན་ཆང་འཐུང་བ་ལས་ལས་
ཀ་མི་བྱེད་པས། ཁྱིམ་ནང་དུ་ནམ་རྒྱུན་བཟའ་བཏུང་གི་དཀའ་ངལ་ལ་འཕྲད་ཀྱིན་ཡོད།
ཕེ་རེ་ཁོ་སི་ནམ་རྒྱུན་ཕོ་བ་ལྟོགས་བཞིན་སློབ་ཁྲིད་ལ་ཡོང་སྟེ། གྷར་རོ་ནེས་བྱིན་པའི་
སྒོང་ཕྱེ་བཟའ་བའམ། ལོ་རིམ་དང་པོའི་སྐབས་སུ་ཁོ་ལ་སློབ་ཁྲིད་བྱེད་མྱོང་བའི། ནམ་
རྒྱུན་ཞྭ་མོའི་སྟེང་དུ་བྱ་སྒྲོ་དམར་པོ་བཙུགས་པའི་དགེ་རྒན་གྱིས་གནང་བའི་ཀུ་ཤུ་
བཟའ་བཞིན་འདུག །ཁོས་རང་ཉིད་ཀྱི་ཕོ་བ་ལྟོགས་ཀྱིན་ཡོད་པ་དང་།
ཡབ་ཆེན་གྱིས་ཁོ་ལ་ཟ་མ་བཟའ་རུ་མི་གཞུག་པའི་དོན་དེ་གཏན་ནས་མི་བཤད། ཁོའི་
ཡབ་ཆེན་སྟེས་དབང་གིས་སློབ་གྲྭའི་སྒོ་ཁ་བརྒྱུད་པའི་སྐབས་སུ་ཁོ་རང་བསུ་རུ་ཡོང་
དུས་ཀྱང་འདུག །ཁོའི་ངོ་མདངས་སྐྱ་བོ་ཡིན་ཞིང་ཧ་ཅང་གཏུམ་དྲག་གི་ཉམས་ཤིག་
མངོན་འདུག མགོ་སྐྲ་རིང་པོ་མིག་གི་མདུན་ཐད་དུ་བསྣར་བ་དང་། ཞྭ་མོ་ཟུར་གྱོན་བྱས་
ཏེ་འགྲེང་ནས་ཀྱང་སྡོད་ཚུགས་ཀྱི་མི་འདུག །ཕེ་རེ་ཁོ་སིས་ཡབ་ཆེན་མཐོང་འཕྲལ་ཞེད་
དེ་ལུས་ཡོངས་འདར་གྱིན་འདུག་མོད། འོན་ཀྱང་ཁོས་ཚུལ་འཆོས་ཀྱི་འཛུམ་ཞིག་
བསྟན་ནས་ཁོའི་ཕྱོགས་སུ་བརྒྱུགས་ནས་ཕྱིན་པ་ན། ཡབ་ཆེན་གྱིས་ཕལ་ཆེར་གཏན་
ནས་མཐོང་གིན་མེད་པ་ལྟར་ཁོ་ལ་ཁ་ཡ་ཙམ་ཡང་མི་བྱེད། ཉམ་ང་བའི་ཕེ་རེ་ཁོ་སིས་
དུས་རྒྱུན་གཤགས་པར་བྱས་པའི་ཟིན་བྲིས་དེབ་བསྐྱར་སྦྱོར་བྱེད་པ་དང་། མི་གཞན་
གྱི་དཔེ་ཆ་གཡར་ནས་སློབ་སྦྱོང་བྱེད་ལ། རལ་བར་གྱུར་པའི་ལྭ་བ་ཁབ་གཟུང་གིས་
སྦྲེལ་ཏེ་གྱོན་ཐབས་བྱེད་ཀྱིན་ཡོད། རྩལ་སྦྱོང་སློབ་ཁྲིད་ཀྱི་སྐབས་སུ། ཁོས་རྐང་མགོར་
ལྷམ་དེ་འདྲ་ཆེན་པོ་ཞིག་གོན་འདུག་པས། སྟངས་སྟབས་ངོམ་ཐབས་ཀྱང་མི་འདུག་
པའི་ཚད་དུ་གདའ་བས། ངང་ཚུལ་དེ་ནི་ངོ་མ་སྙིང་རྗེའི་ཡུལ་དུ་གྱུར་འདུག །ཁོའི་
དོར་མ་རིང་དྲགས་པ་ས་རུ་དྲུད་ནས་འགྲོ་བཞིན་ཡོད་ལ། སྟོད་གོས་ཀྱང་ཧ་ཅང་རིང་
བས་ནམ་རྒྱུན་ཕུ་ཐུང་གྲུ་མོའི་བར་དུ་བརྫེས་ཡོད། དེ་ལྟ་ནའང་ཁོས་ད་དུང་སློབ་ལ་
ཧུར་བརྩོན་བྱེད་པས། གལ་ཏེ་ཁྱིམ་ནང་དུ་ལྷིང་འཇགས་ངང་སློབ་སྦྱོང་བྱེད་ཐུབ་པ་
ཡིན་ཚེ། ཁོ་ཅིས་ཀྱང་འཛིན་གྲྭའི་ནང་གི་རྒྱུགས་འབྲས་རྩེ་གྲས་སྐོར་ཡིན་ངེས། དེ་
རིང་སྔ་སེ། ཁོ་སློབ་གྲྭའི་ནང་དུ་ཡོང་དུས་གདོང་ལ་སེན་འབྲད་བྱས་པའི་སྐྱི་ཤུད་
ཅིག་བཏོད་འདུག །སློབ་གྲོགས་ཚོས་མཐོང་མ་ཐག་ཚང་མས། “འདི་ཡང་ཁྱོད་ཀྱི་
ཡབ་ཆེན་གྱིས་བྱས་པ་ཐག་ཆོད་རེད་པས། ད་ཐེངས་ཁྱོད་ཀྱིས་ཁས་མི་ལེན་པ་བྱེད་མི་
སྲིད་ཨང་། ཁྱོད་ཀྱིས་སློབ་གཙོ་ལ་ཞུས་ན་འགྲིག །སློབ་གཙོས་ཁོ་རང་ཉེན་རྟོག་ཅུ་རུ་
བསྐྱལ་ངེས་རེད” ཅེས་ཟེར། ཕེ་རེ་ཁོ་སི་དེ་འཕྲལ་གནམ་ལ་ལྡིང་བྱུང་། ངོ་མདངས་
དམར་པོར་གྱུར་ཅིང་ཁྲོས་ཏེ་སྐད་ཀྱང་འདར་བཞིན་འདུག ། “དོན་དག་དེ་འདྲ་ཞིག་
མེད། དོན་དག་དེ་འདྲ་ཞིག་མེད། ཡབ་ཆེན་གྱིས་ང་ལ་གཏན་ནས་གཅར་རྡུང་བྱས་མ་
མྱོང” ཟེར། ཡིན་ནའང་དེ་རྗེས་སློབ་ཁྲིད་བྱེད་པའི་སྐབས་སུ། ཁོའི་མིག་ཆུ་རྒྱུན་ཆད་
མེད་པར་ཅོག་ཙེའི་ཐོག་ཏུ་གཏོར་གྱིན་འདུག །དེ་ལྟར་ཡིན་ནའང་། མི་གཞན་གྱིས་
བལྟས་ཡོད་པའི་སྐབས་སུ། དེ་འཕྲལ་གདོང་ལ་བཅོས་མའི་འཛུམ་ཞིག་བཏོད་དེ་རང་
ཉིད་ངུ་བ་གཞན་ལ་ཚོར་དུ་མི་གཞུག །ཉམ་ང་བའི་ཕེ་རེ་ཁོ་སི་ཨང་། སང་ཉིན་ངས་
དྷེ་རོ་སི་དང་། ཁོ་རེ་ཏི། ནེལ་ལི་ཆུང་བ་བཅས་ངེད་ཚང་ལ་རྩེད་དུ་བོས་ཡོད་པས།
ངས་ཕེ་རེ་ཁོ་སི་ཁོ་ཚོ་དང་ལྷན་དུ་ཤོག་ཅེས་བཤད་པ་ཡིན། ངས་ཁོ་ལ་ང་ཚོ་དང་ལྷན་
དུ་ཀ་ར་གོ་རེ་བཟའ་རུ་གཞུག་པ་དང་། དཔེ་ཆར་ལྟ་རུ་གཞུག་ལ། ཁོ་རང་ཁྱིམ་ནང་
དུ་ཅི་དགར་རྩེ་རུ་གཞུག་འདོད། མཇུག་མཐར་ཁོ་རང་ཁྱིམ་དུ་ལོག་དུས་ཁུག་མའི་
ནང་དུ་ཀ་ར་སིལ་ཏོག་གིས་ཁེངས་པར་བྱེད་པ་དང་། ཐེངས་གཅིག་གི་གོ་སྐབས་ལས་
མེད་ཀྱང་། ཁོ་ལ་དགའ་སྤྲོ་ཐེངས་ཤིག་སྐྱེས་རུ་གཞུག་འདོད། ཀྱེ་མ། ཉམ་ང་བའི་ཕེ་
རེ་ཁོ་སི། ཅི་འདྲའི་གཤིས་བཟང་གཞུང་དྲང་དང་། ཅི་འདྲའི་སྙིང་སྟོབས་ལྡན་པའི་
བྱིས་པ་བཟང་པོ་ཞིག་རེད་ཨང་།།

སྤྲོ་སྐྱིད་ལྡན་པའི་འཚམས་འདྲི།
ཚེས་བཅུ་གཉིས་ཉིན། རེས་གཟའ་ཕུར་བུ།

དེ་རིང་ནི་ང་ལ་མཚོན་ན་ད་ལོའི་ཆེས་སྤྲོ་སྐྱིད་ལྡན་པའི་གཟའ་ཕུར་བུའི་ཉིན་
ཞིག་ཡིན། ཕྱི་དྲོའི་ཆུ་ཚོད་གཉིས་པའི་སྟེང་དུ། དྷེ་རོ་སི། ཁོ་རེ་ཏི། ད་དུང་ཕྲག་པ་སྒུར་
ནས་ཡོད་པའི་ནེལ་ལི་བཅས་ངེད་ཚང་ལ་སླེབས་བྱུང་། ཕེ་རེ་ཁོ་སི་ནི་ཁོའི་ཡབ་ཆེན་
མ་འཐད་པས་ཡོང་མི་འདུག །དྷེ་རོ་སི་དང་ཁོ་རེ་ཏི་གཉིས་ཀྱིས་བཤད་པ་ལྟར་ན། ཁོ་ཚོ་
ཡོང་དུས་ལམ་བར་དུ་ཚལ་འཚོང་རྒན་མོའི་བྱིས་པ་སྟེ། ལག་པ་ཡ་གཅིག་ལ་སྐྱོན་ཤོར་
ཞིང་སྐྲ་ལོ་སེར་པོ་ཅན་གྱི་ཁོ་ར་ཆི་དང་འཕྲད་བྱུང་། ཁོས་ནི་ཁྲོམ་སྲང་དུ་ཚོད་མ་མགོ་
ལོག་ཆེན་པོ་ཞིག་བསྣམས་ནས་འཚོང་གིན་ཡོད་ཅིང་། བཙོངས་པའི་སྒོར་མོས་ལྕགས་
སྨྱུག་ཉོ་རྩིས་ཡིན་འདུག་ཟེར། ཉིན་འདི་དག་གི་རིང་ལ་ཁོ་ར་ཆི་ཧ་ཅང་དགའ་སྤྲོ་སྐྱེས་
ཀྱིན་ཡོད་དེ། རྒྱུ་མཚན་ནི་ཁྱིམ་ནང་ནས་ནམ་རྒྱུན་རེ་སྒུག་བྱེད་ཀྱིན་པའི་ཡབ་ཆེན་གྱི་
འཕྲིན་ཡིག་གཞི་ནས་ལག་འབྱོར་བྱུང་ཞིང་། ཁོང་གི་འཕྲིན་ཡིག་ལས་མི་འགྱངས་
པར་ཨ་མེ་རི་ཁ་ནས་ཕྱིར་ལོག་རྩིས་ཡོད་ཚུལ་གསུངས་ཡོད་པས་རེད། ངོ་མ། ཆུ་ཚོད་
གཉིས་ཀྱི་རིང་ལ་ང་ཚོ་རྩེས་པ་ནི་དངོས་གནས་སྤྲོ་སྐྱིད་ལྡན་པ་ཞིག་རེད། དྷེ་རོ་སི་
དང་ཁོ་རེ་ཏི་གཉིས་ནི་འཛིན་གྲྭའི་ནང་གི་ཆེས་གྲུང་ཤ་དོད་པའི་བྱིས་པ་གཉིས་ཡིན་
པས་ངའི་ཡབ་ཆེན་ཡང་ཁོ་གཉིས་ལ་ཧ་ཅང་དགའ་ཡིན་འདུག །ཁོ་རེ་ཏིས་ནི་སྟོད་
གོས་ཁམ་མདོག་དེ་དང་བྱི་ལའི་པགས་པའི་ཞྭ་མོ་དེ་གྱོན་ཡོད་པས་རི་དྭགས་ཆུང་ངུ་
ཞིག་དང་འདྲ་ཞིང་། ཅུང་ཙམ་ལའང་སྡོད་མི་བཟོད་པར་གན་ལ་རེག་ཙམ་དང་། འདི་
ཉིད་སྒུལ་ཙམ་བྱེད་ཀྱིན་འདུག །ཁོས་ཞོགས་པ་སྔ་མོ་ནས་བུད་ཤིང་ཤིང་རྟ་ཕྱེད་ཙམ་
སྐྱེལ་ཟིན་ནའང་ངལ་དུབ་ཀྱི་ཚོར་སྣང་མི་འདུག ངེད་ཚང་གི་ཕྱོགས་གང་སར་སྐོར་
རྒྱུག་བྱེད་ཅིང་། ཅི་ཞིག་མཐོང་ན་དེ་ལ་ཞིབ་ལྟ་བྱེད་པའི་ཞོར་དུ་ཁ་མི་དལ་བར་གླེང་
མོལ་སྣ་ཚོགས་བྱེད་པས། དགའ་མཆོངས་བྱེད་པའི་ནགས་བྱི་ཞིག་དང་ཡོངས་སུ་
མཚུངས། ཁོ་ད་དུང་ཐབ་ཚང་ནང་དུ་བརྒྱུགས་སོང་ནས། ཇ་མ་ལ་བུད་ཤིང་སྤྱི་རྒྱ་བཅུ་
ལ་སྒོར་ག་ཚོད་དགོས་པ་དང་། ཁོང་གི་ཡབ་ཆེན་གྱི་བུད་ཤིང་ནི་དོང་ཙེ་བཞི་བཅུ་ཞེ་
ལྔར་སྤྱི་རྒྱ་བཅུ་ལྟར་འཚོང་གིན་ཡོད་ཚུལ་བཤད་འགྲོ་ལ། ཁོས་རྒྱུན་ཆད་མེད་པར་
ཁོའི་ཡབ་ཆེན་གྱི་ལོ་རྒྱུས་ང་ཚོར་བཤད་འོང་སྟེ། ཁོང་ཉིད་ཆིང་ཝང་ཝོམ་བྷེར་ཏོའི་
དམག་དཔུང་གི་སྟོང་ཤོག་ཞེ་དགུ་པར་ཡོད་དུས་ཁོའུ་ཏོ་ཟ་གཡུལ་འགྱེད་ལ་ཞུགས་
པའི་རྣམ་པ་སྤྲོས་བཤད་བྱེད། ཁོ་རེ་ཏི་ནི་བུད་ཤིང་འཚོང་མཁན་གྱི་ཁྱིམ་དུ་སྐྱེས་པ་
ཡིན་ཡང་བྱ་སྤྱོད་ཧ་ཅང་ཞི་དུལ་
ཞིག་ཡིན་ཏེ། ངའི་ཡབ་ཆེན་གྱིས་
ཁོ་ལྷན་སྐྱེས་ཀྱིས་གཞུང་རྒྱུད་དྲང་
ཞིང་དགེ་སེམས་ལྡན་པ་ཞིག་རེད་
གསུངས་པ་ལྟར་རོ། །དྷེ་རོ་སིས་ང་
ཚོའི་སྤྲོ་བ་བརྟས་པར་བྱས་སོང་།
ཁོ་ནི་དགེ་རྒན་འདྲ་བར་ས་རྒྱུས་ལ་
རྒྱུས་མངའ་ཆེ་བས། མིག་ཟུང་
བཙུམས་ནས་ཀྱང་འདི་ལྟར་ཐོགས་
པ་མེད་པར་བཤད་ནུས་ཏེ། “ད་ལྟ་
དབྱི་ཐ་ལི་ཧྲིལ་པོ་ངའི་མིག་མདུན་
དུ་སྣང་སྟེ། ཨ་པིན་ཉི་ཉི་རི་རྒྱུད་དེ་
ཐད་ཀར་དུ་ཡོ་ཉོ་མཚོ་འགྲམ་བར་
དུ་བརྐྱངས་འདུག” ཟེར་ནས་མགོ་བརྩམས་ལ། ད་དུང་འདི་ན་དང་དེ་ན་ཡོད་པའི་
བཞུར་ཆུ་དང་། མཛེས་སྡུག་ལྡན་པའི་གྲོང་ཁྱེར། མཐིང་མདོག་གི་མཚོ་འགག །ལྗང་
མདོག་གི་གླིང་ཕྲན་སོགས་དང༌། དེར་མཐུད་ནས་གོ་རིམ་ལྟར་དེ་དག་རེ་རེའི་མིང་
དང་དབྱིབས་སོགས་བཤད་འོང་ལ། བཤད་པའང་ས་ཁྲའི་སྟེང་དུ་བལྟས་ནས་ཁྲིད་པ་
དང་འདྲ་བར་དེ་འདྲའི་ཡང་དག་ཅིང་ཐོགས་པ་མི་འདུག །ཁོས་མིག་ཟུང་བཙུམས་ཏེ་
མགོ་བོ་མཁའ་རུ་བཏེགས་ནས་འགྲེང་པའི་ཚུལ་ནི་འཇིམ་སྐུ་ཞིག་དང་མཚུངས་ཏེ།
འཇིལ་ལི་འཁྱིལ་བའི་གསེར་མདོག་གི་སྐྲ་ལོ་དང་། གསེར་མདོག་གི་སྒྲོག་གུ་བརྒྱབ་
པའི་སྟོད་གོས་སྔོན་པོ་བཅས་ཀྱིས་ཚང་མ་ཡིད་སྨོན་སྐྱེས་སུ་བཅུག་བྱུང༌། ཁོས་
གནངས་ཉིན་རྒྱལ་པོ་ཝི་ཏོ་རི་ཨོའི་སྐུ་གདུང་བང་སོར་འཇུག་པའི་མཛད་སྒོའི་རྗེས་
དྲན་ཉིན་མོར་གྱེར་འདོན་བྱ་རྩིས་བྱེད་ཀྱིན་པའི་ཤོག་གྲངས་གསུམ་ཅན་གྱི་རྗེས་དྲན་
ཞུ་ཚིག་དེའང་ཆུ་ཚོད་གཅིག་གི་ནང་དུ་བློར་བཟུང་བ་རེད། ནེལ་ལི་ཡང་བརྩེ་དུང་
གིས་རབ་ཏུ་ཁེངས་ཏེ་བསྟོད་པའི་མིག་མདངས་ཀྱིས་ཁོ་ལ་ཅེར་འདུག་ཅིང་། ཁོའི་
དྭངས་གཙང་དང་སྐྱོ་ཤུགས་ཀྱི་མིག་མདངས་དེ་ལ་འཛུམ་པའི་འོད་ཅིག་འཚེར་གྱིན་
འདུག །དེ་རིང་སློབ་གྲོགས་ཚོ་ཡོང་སྟེ་ངེད་ཚང་ནས་རྩེ་བས་ང་ལ་དགའ་སྤྲོ་དཔག་
མེད་སྐྱེས་སུ་བཅུག་པར་མ་ཟད། ངའི་སེམས་ཀྱི་གཏིང་དང་ཀླད་པའི་སྦུབས་སུ་བརྗེད་
ཐབས་མེད་པའི་དྲན་ཤིང་ཟབ་མོ་བཞག་སོང་། ཁོ་ཚོས་གྱེས་མཚམས་ཞུས་རྗེས། ཉམ་
ང་བའི་ནེལ་ལི་གཟུགས་སྟོབས་ཆེ་བའི་སློབ་གྲོགས་གཉིས་ཀྱི་བར་དུ་བཟུང་ནས་ཡར་
བཀྱགས་ཏེ་སོང་བས། གཏན་ནས་དགོད་མ་མྱོང་བའི་ནེལ་ལི་ཡང་སྤྲོ་བས་བརྟས་ཏེ་
བགད་བྱུང་ལ། དོན་འདིས་ཀྱང་ང་རང་ཧ་ཅང་དགའ་པོ་བྱུང་སོང་། ཕྱིར་གསོལ་ཁང་
ནང་དུ་ཡོང་བའི་ཚེ། ངས་བཙོག་འདྲེ་སྒུར་བོ་རི་གྷོ་ལའེ་ཏོའི་འདྲ་རིས་མཐོང་རྒྱུ་མི་
འདུག་པ་ཚོར་བྱུང་། མ་གཞི་ཡབ་ཆེན་གྱིས་ནེལ་ལིས་དེ་ཉིད་མཐོང་བར་དོགས་ནས་
ལྐོག་ཏུ་གནས་གཞན་དུ་སྦས་པ་ཡིན་འདུག །

རྒྱལ་པོ་ཝི་ཏོ་རི་ཨོའི་སྐུ་གདུང་བང་སོར་འཇུག་པའི་མཛད་སྒོ།
ཚེས་བཅུ་བདུན་ཉིན། རེས་གཟའ་མིག་དམར།

དེ་རིང་ཕྱི་དྲོ་ཆུ་ཚོད་གཉིས་པར་སློབ་ཐུན་འཚོགས་མ་ཐག །དགེ་རྒན་གྱི་དྷེ་རོ་སི་
ཁྲིད་སྟེགས་ཀྱི་མདུན་དུ་བོས་ཏེ། ཁོ་ང་ཚོའི་ཕྱོགས་སུ་འཁོར་ནས་རྒྱལ་པོ་ཝི་ཏོ་རི་ཨོའི་
སྐུ་གདུང་བང་སོར་འཇུག་པའི་མཛད་སྒོའི་རྗེས་དྲན་ཞུ་ཚིག་གྱེར་འདོན་བྱེད་དུ་བཅུག
མགོ་བརྩམས་མ་ཐག་ཁོའི་སྐད་གདངས་ཅུང་འདར་གྱིན་ཡོད་ཀྱང་། རིམ་བཞིན་རྒྱུན་
ལྡན་དུ་གྱུར་ཏེ་སྨྲ་ལྕེ་ཇེ་གསལ་དང་གདོང་ལ་དམར་མདངས་རྒྱས་པར་གྱུར། “ལོ་ངོ་
བཞིའི་སྔོན་གྱི་དེ་རིང་གི་ཉིན་མོ་འདི་དང་དུས་ཚོད་འདིར། རྒྱལ་པོ་ཝི་ཏོ་རི་ཨོ་སྐུ་ཕྲེང་
གཉིས་པའི་གདུང་འདྲེན་ཤིང་རྟ་དེ་རོ་མའི་ལྷ་ཁང་ཆེན་མོའི་མདུན་དུ་སླེབས་པ་རེད།
ཁོང་ནི་དབྱི་ཐ་ལིའི་རྒྱལ་པོ་དང་པོ་ཡིན་ཞིང་། ཁྲི་ལ་བཞུགས་ནས་བགྲང་བྱ་ཉེར་དགུ་
འགོར་བའི་རིང་ལ། གཞན་སྡེ་དང་རྒྱལ་པོ་གཏུམ་པོའི་བཙན་གནོན་མྱོང་ཞིང་རྒྱལ་
ཕྲན་བདུན་དུ་གྱེས་པའི་རླབས་ཆེན་གྱི་མེས་རྒྱལ་འདི་རང་དབང་རང་བཙན་གྱི་རྒྱལ་
ཁབ་ཏུ་གཅིག་གྱུར་བྱས་པ་དང་། གཅིག་གྱུར་གྱི་རླབས་ཆེན་བྱ་གཞག་མངོན་འགྱུར་
བྱས་རྗེས། ཕྱི་ཡི་བཙན་དབང་མཐའ་རུ་བསྐྲད་ནས་གཅིག་གྱུར་རང་བཙན་གྱི་དབྱི་ཐ་
ལི་བསྐྱར་དར་བྱུང་བ་རེད། ཁོས་རང་ཉིད་ཀྱི་ལྷག་བསམ་དང་བློ་སྤོབས། གཞུང་དྲང་
དང་རྟུལ་ཕོད། རྒྱལ་ན་ཁེངས་དྲེགས་མི་བྱེད་ཅིང་ཕམ་ན་གཉའ་བ་མི་ཞུམ་པའི་བླ་མེད་
ཀྱི་རང་གཤིས་ལ་བརྟེན་ནས། དབྱི་ཐ་ལི་ཐེངས་དུ་མར་གནོད་འཚེ་དང་ཆགས་འཇིག་
གི་ཉེན་ཁ་ལས་བསྐྱབས་མྱོང་། ལོ་ངོ་ཉེར་དགུའི་རིང་ལ། ཁོང་གི་མི་ཚེ་རྒྱལ་ཁབ་ལ་
བྱས་རྗེས་འཇོག་པའི་ལས་ལ་ཕུལ་པས། དབྱི་ཐ་ལིའི་རྒྱལ་ཁབ་འདི་ཉིན་རེ་བཞིན་གྲ་
རྒྱས་ཕུན་སུམ་ཚོགས་ཤིང་རྒྱལ་ཕྱུག་དམངས་སྐྱིད་ཀྱི་ལམ་དུ་བསྐྱོད་མགོ་ཚུགས། ཁོང་
གི་གདུང་སྒྲོམ་དེ་མེ་ཏོག་གི་ཕྲེང་བའི་དབུས་སུ་ཡོངས་སུ་བཏུམས་ནས། རོ་མ་གྲོང་ཁྱེར་
གྱི་སྲང་ལམ་དུ་དལ་བུར་བཞུད་སྐབས། དབྱི་ཐ་ལིའི་ས་ཕྱོགས་སོ་སོ་ནས་ཡོང་བའི་མང་
ཚོགས་ཁྲི་སྟོང་མང་པོས། གུས་བཀུར་གཟབ་ནན་ངང་ངག་བསྡམས་ནས་མྱ་ངན་ཞུས་པ་
དང་། ལམ་གྱི་འགྲམ་གཉིས་ནས་མེ་ཏོག་གི་ཆར་བ་ཕབ་སྟེ་ཁོང་ལ་ཕེབས་སྐྱེལ་ཞུས།
རྒྱལ་པོའི་གདུང་འདྲེན་ཤིང་རྟ་དེ་དམག་དཔོན་དང་བློན་ཆེན། རྒྱལ་རྒྱུད། སྐུ་སྲུང་
དམག་མི་སོགས་གྲོང་ཁྱེར་སུམ་བརྒྱ་ལྷག་གི་འཐུས་ཚབ་ཀྱིས་གྲུབ་པའི་གཟབ་སྦྲེང་རུ་
ཁག་གིས་སྲུང་སྐྱེལ་བྱེད་ཅིང་། རུ་དར་ནགས་ལྟར་གཟེངས་ལ་ཟིལ་ཤུགས་རྔམ་བརྗིད་
ལྡན་པས། རྒྱལ་ཁབ་ཅིག་གི་བླ་ན་མེད་པའི་དབང་ཆ་དང་གཟི་བརྗིད་མངོན་དུ་དོད་
ཡོད། གདུང་འདྲེན་ཤིང་རྟ་བརྗིད་ཉམས་ལྡན་པའི་ལྷ་ཁང་གི་སྒོ་ཁར་སླེབས་མཚམས།
ཐབས་ལ་མཁས་པའི་སྐྱ་དམག་བཅུ་གཉིས་ཀྱིས་རྒྱལ་པོའི་གདུང་སྒྲོམ་མར་ཕོག་བྱུང་།
སྐབས་འདིར། དབྱི་ཐ་ལིའི་རྒྱལ་ཡོངས་ཀྱི་འབངས་མི་ཚང་མས་ཁོ་ཚོར་བརྩེ་ཞེན་རབ་
ཏུ་ཆེ་བའི་རྒྱལ་པོའི་ཕྱོགས་ལ་གྱེས་ཕྱག་ཕུལ། ཁོ་ཚོར་མཐའ་གཅིག་ཏུ་སྲུང་སྐྱོབ་བྱེད་
པའི་དཔའ་བོའམ་རྒྱལ་ཡབ་ཆེན་པོའི་ཕྱོགས་སུ་གྱེས་ཕྱག་ཕུལ། ཆབས་ཅིག་ཏུ་རྒྱལ་
ཁབ་འདིའི་ལོ་རྒྱུས་སྟེང་ཆེས་ལས་བསོད་རྒྱས་པའི་ལོ་རབས་ལ་གཏན་གྱེས་ཞུས། འདི་
ནི་དངོས་གནས་ཆེས་བརྗིད་རྔམ་ལྡན་པའི་དུས་ཚོད་ཅིག་སྟེ། མིག་ཟུང་ཁྲི་སྟོང་མང་
པོས་རྒྱལ་པོའི་གདུང་སྒྲོམ་དང་མདོག་ཡལ་བའི་རུ་དར་བརྒྱད་ཅུ་མཐོང་བའི་མོད་ལ་
སེམས་པར་གཡོ་འགུལ་རབ་ཏུ་མི་ཐེབས་པ་སུ་ཞིག་ཡོད་དམ། རུ་དར་བརྒྱད་ཅུ་བོ་འདི་
ནི་དབྱི་ཐ་ལིའི་བསད་རྨས་ཐེབས་པའི་དཔའ་རྒོད་བགྲང་ལས་འདས་པའི་ལུས་ཀྱི་
ཟུངས་ཁྲག་བཞུར་བའི་རྗེས་དྲན་རེད་དེ། མི་རྣམས་ཀྱི་སེམས་ངོར་རང་རྒྱལ་གྱི་ཆེས་བླ་
ན་མེད་པའི་བློས་གཏོང་དང་གཟི་བརྗིད་དྲན་དུ་བཅུག་ལ། ད་དུང་རང་རྒྱལ་མི་
དམངས་ཀྱིས་མྱངས་པའི་ཆེས་ཆེ་བའི་སྐྱོ་གདུང་གི་ན་ཟུག་དྲག་པོ་དྲན་གསོ་བྱེད་དུ་
བཅུག །སྐྱ་དམག་རྣམས་ཀྱིས་རྒྱལ་པོའི་གདུང་སྒྲོམ་བཏེགས་ནས་བུད་སོང་ལ། རུ་
དར་བརྒྱད་ཅུ་བོ་མཉམ་གཅིག་ཏུ་ས་རུ་དུད་པར་གྱུར། དེའི་ཁྲོད་དུ་མཉམ་འབྲེལ་
གསར་པའི་རུ་དར་ཡོད་ཅིང་། གཡུལ་འགྱེད་དུ་མ་བརྒྱུད་དེ་རལ་བར་གྱུར་པའི་རུ་
དར་རྙིང་པའང་འདུག །རུ་དར་བརྒྱད་ཅུ་བོའི་སྟེང་དུ་བཀལ་བའི་དར་ཐག་ནག་པོ་
དེ་ཤག་སེ་ས་རུ་སྨྱུགས་པ་དང་། དར་ཆའི་སྟེང་གི་རྟགས་མ་དག་དར་ཤིང་ལ་བརྡབས་
ཏེ་སིང་སྒྲ་སྣ་ཚོགས་གྲགས་བྱུང་ལ། སིང་སྒྲ་དེ་ནི་མང་ཚོགས་ཁྲི་འབུམ་མང་པོས་
མགྲིན་གཅིག་ཏུ། ‘བདེ་མོ་གྱིས། ང་ཚོའི་བློ་དཀར་དཔའ་ངར་གྱི་རྒྱལ་པོ་ལགས།
ཁྱེད་ཀྱི་རྣམ་ཤེས་ཉི་ཟླའི་གཟི་འོད་དང་འགྲོགས་ནས་གཏན་དུ་གནས་པར་གྱུར་
ཅིག'ཟེར་བ་དང་ཀུན་ནས་མཚུངས། དེ་འཕྲལ། རུ་དར་བརྒྱད་ཅུ་བོ་སླར་ཡང་ཡར་
བསྒྲེངས་བྱུང་། དུས་དེ་ནས་བཟུང་། རྒྱལ་པོ་ཝི་ཏོ་རི་ཨོ་མཆོག་རྔམ་བརྗིད་ལྡན་པའི་
ལྷ་ཁང་ནང་དུ་ཡོངས་སུ་གཟིམས་ཏེ། དུས་གཏན་དུ་མི་ནུབ་པའི་དབྱི་ཐ་ལིའི་གཟི་
བརྗིད་དུ་གྱུར་སོང་། །”

ཧྥུ་རན་ཏི་སློབ་ཕུད་བྱས་སོང་།
ཚེས་བཅུ་གཅིག་ཉིན། རེས་གཟའ་སྤེན་པ།

དྷེ་རོ་སིས་རྒྱལ་པོ་ཞུགས་འབུལ་གྱི་རྗེས་དྲན་ཞུ་ཚིག་བློར་འདོན་པའི་སྐབས་སུ།
མི་གཅིག་ད་དུང་དགོད་ཀྱིན་ཡོད་དེ། ཁོ་ནི་ཧྥུ་རན་ཏི་ཡིན་འདུག །ལྟས་ངན་དེ་ཤིན་ཏུ་
མ་རུང་བ་ཞིག་ཡིན་པས་ང་ནི་ཁོ་ལ་སུན་སྣང་སྐྱེས་འོང་། གཞན་གྱི་ཡབ་ཡུམ་གྱིས་རང་
གི་བྱིས་པ་ལ་སྡིགས་མོ་བྱེད་པའི་སྐབས་དག་ཏུ་ཁོ་ནི་སྤྲོ་སྐྱིད་ཀྱིས་ཁེངས་ཏེ་ཡོད་ཅིང་།
གཞན་ངུ་བའི་སྐབས་སུ་ཁོ་ནི་དེ་ལས་ལྡོག་སྟེ་དགའ་བཞིན་ཡོད། ཁོ་རང་གྷར་རོ་ནེའི་
མདུན་དུ་སྐྲག་སྟེ་སྐྱག་པ་ཤོར་ལ་ཁད་བྱེད་ཀྱང་། གཉོད་ཆུང་བའི་ཞལ་མཁན་ཆུང་ངུ་
དང་དཔུང་པ་ཡ་གཅིག་མེད་པའི་ཁོ་ར་ཆི་ལ་བརྙས་བཅོས་བྱེད་ཅིང་། ཕེ་རེ་ཁོ་སི་ལ་
ཚང་མས་མོས་གུས་བྱེད་པར་ཟུར་ཟ་བྱེད་པར་མ་ཟད། ད་དུང་བྱིས་པ་གཞན་སྐྱོབ་པའི་
ཆེད་དུ་རྨས་ཏེ་ད་ལྟ་འཁར་བར་བརྟེན་གྱིན་པའི་ལོ་རིམ་གཉིས་པའི་རོ་བྷེར་ཏི་ལ་ཁྲེལ་
དགོད་བྱེད། ཁོས་རང་ཉིད་ལས་ཉམ་ཆུང་བའི་བྱིས་པ་ཡོད་ཚད་ལ་ཐུབ་ཚོད་བྱེད་ཅིང་།
རྡུང་རེས་བྱེད་པའི་སྐབས་སུ་ཁོས་ཧ་ཅང་གཏུམ་དྲག་ཆེན་པོས་ཕ་རོལ་བོ་ལ་རྨ་ཁ་བཟོ་
བའི་བར་དུ་མཚམས་མི་འཇོག །དུས་རྒྱུན་ཁོས་རང་ཉིད་ཀྱི་རས་ཞྭ་དེས་ཡ་ཐོད་བསྒྲིབས་
ནས་གོན་ཡོད་ཅིང་། ལྐོག་ཏུ་གྱུར་པའི་མིག་འོད་ཀྱི་ནང་དུ་ནམ་ཡང་སྡིག་ཉེས་ཀྱི་ནང་
དོན་ཞིག་བསྐུངས་འདུག །ཁོ་ཅི་ལའང་མི་སྐྲག་སྟེ་ཐ་ན་དགེ་རྒན་གྱི་གདོང་ལ་བལྟས་
ནས་ཀྱང་གད་མོ་དགོད་ཕོད། གོ་སྐབས་འགྲིག་པའི་སྐབས་སུ་ཁོས་གཞན་གྱི་དངོས་པོ་རྐུ་
བར་བྱེད་ཅིང་། བརྐུས་པའི་རྗེས་སུ་ཤི་དགོས་ཀྱང་གཏན་ནས་ཁས་ལེན་མི་སྲིད། ཁོས་
དུས་རྒྱུན་སློབ་གྲོགས་གཞན་ལ་འཁོན་རེས་བྱེད་ཅིང་ཁབ་གཟུང་བསྣམས་ནས་མཐའ་
འཁོར་གྱི་མི་ལ་གཙགས་པར་བྱེད་པ་དང་། དེ་མིན་ཚེ་རང་ཉིད་ཀྱི་ལྭ་བ་དང་གཞན་གྱི་
ཕྱི་གོས་སྟེང་གི་སྒྲོག་གུ་བལ་ནས་རྩེ་སྤྱད་བྱེད། ཁོའི་དཔེ་ཆ་དང་ཤོག་བུ། ཟིན་བྲིས་དེབ་
ཡོངས་རྫོགས་བཙོག་སྦགས་དང་རལ་ཧྲལ་དུ་བཏང་སྟེ་ལྟ་སྲོལ་མེད་ཅིང་། ཁྲུ་ཙི་ལ་སོ་
བཏབ་སྟེ་ཁ་ཤོ་སྣ་ལོ་ཅན་དུ་བཏང་བ་དང་། སྨྱུ་གུའི་སྟེང་དུ་སོ་རྗེས་ཀྱིས་ཁེངས་འདུག་
ལ། ད་དུང་སེན་མོའི་སྟེང་དུ་སོ་ཡིས་འཆའ་བ་དང་། ལྭ་བའི་ཐོག་ཀུན་ཏུ་སྣུམ་ཐིག་དང་
རྡུང་རེས་བྱས་ཏེ་ཧྲལ་བར་བྱས་པའི་བུ་གས་ཁྱབ་འདུག །མ་ཡུམ་ནི་ཁོའི་བྱ་སྤྱོད་ཀྱིས་སྨྱོ་
རུ་བཅུག་ཅིང་། ཡབ་ཆེན་ཡང་ཁོས་རང་ཁྱིམ་ནས་ཐེངས་གསུམ་སྒོ་རུ་ཕུད་མྱོང་སྐད།
ཁོའི་མ་ཡུམ་ནམ་རྒྱུན་སློབ་གྲྭའི་ནང་དུ་ཡོང་སྟེ་ཁོའི་གནས་ཚུལ་འདྲི་རྟོག་བྱེད་ཅིང་
ཐེངས་རེ་རེར་ཡང་ངུ་བཞིན་དུ་ཕྱིར་ལོག་འགྲོ། ཁོ་རང་སློབ་གྲྭར་སྡང་བར་མ་ཟད་སློབ་
གྲོགས་དང་དགེ་རྒན་ལ་སྡང་བར་བྱེད་པས། ལན་རེར་དགེ་རྒན་གྱིས་ཁོ་ལ་ཁ་ཡ་མ་བྱས་
པའམ་ཁོས་གཏོར་བརླག་བྱེད་པ་མ་མཐོང་ཁུལ་བྱས་ཚེ། ཁོ་དེ་བས་ཀྱང་དགའ་བར་
འགྱུར་ཞིང་། དགེ་རྒན་གྱིས་ཁོ་ལ་ཞི་འཇམ་བྱས་ཚེ་ཁོས་དེ་ལས་ལྡོག་སྟེ་དགེ་རྒན་ལ་
འཕྱ་སྨོད་བྱས་འོངས་པ་དང་། དགེ་རྒན་གྱིས་ཁོ་ལ་དྲག་པོ་བྱས་ཚེ་ཁོས་ངོ་གདོང་ལག་
པས་བསྐྱོར་ཏེ་ངུ་བ་ལྟར་བྱེད་ཀྱང་། དོན་དངོས་སྟེང་དགོད་ཀྱིན་འདུག །སློབ་གྲྭས་ཁོ་
རང་ཉིན་གསུམ་ལ་སློབ་གྲྭར་ཡོང་དུ་མ་བཅུག་མོད། འོན་ཀྱང་ཁོ་རང་སླར་ཡང་སློབ་
གྲྭར་ཡོང་བའི་དུས་སུ་སྔར་བས་ཀྱང་ཇེ་ཐུར་གྱུར་འདུག །ཉིན་ཞིག་ལ་དྷེ་རོ་སིས་ཁོ་
ལ། “ཁྱོད་ཀྱིས་ཕུང་ཀྲོལ་དེ་འདྲ་མ་བྱེད། དགེ་རྒན་སེམས་སྐྱོ་བཞིན་ཡོད་པ་ཁྱོད་ཀྱིས་
མ་མཐོང་ངམ” ཞེས་ཐ་ཚིག་བསྒྲགས་ཀྱང་། ཧྥུ་རན་ཏིས་ཉན་པ་ལྟ་ཞོག །དེ་ལས་ལྡོག་
སྟེ་དྷེ་རོ་སི་ལ་འཇིགས་བསྐུལ་ཏེ། “སེམས་ཆུང་མ་བྱེད་དང་། ངས་ཁྱོད་ཀྱི་ཕོ་བ་འཛེར་
མས་འབིགས་ངེས་ཡིན” ཟེར།
ད་ནངས་སྔ་སེ། ཁོ་རང་གཞི་ནས་ཁྱི་ཕྲུག་ཅིག་དང་འདྲ་བར་སློབ་ཁང་ནང་ནས་
སྒོར་ཕུད་སོང་། དགེ་རྒན་གྱིས་ཏག་ཏག་ཟླ་དང་པོའི་ནང་དུ་འཆད་རྒྱུའི་ཟླ་རེའི་གཏམ་
རྒྱུད་《སར་དྷེ་ཉའི་རྔ་རྡུང་གཞོན་ནུ》 ཞེས་པའི་མ་ཕྱི་དེ་གྷར་རོ་ནེ་ལ་སྤྲད་དེ་བསྐྱར་
འབྲི་བྱ་རུ་འཇུག་སྐབས། ཧྥུ་རན་ཏིས་ཤོག་སྦག་ཅིག་ལ་མེ་སྒྲོན་ཏེ་ས་རུ་གཡུགས་པས།
གློ་བུར་དུ་ཤོག་སྦག་དེར་བོའུ་སྐད་ལྟ་བུའི་སྐག་སྒྲ་ཞིག་གྲགས་ཏེ་གད་བྱུང་བས་མི་ཚང་
བླ་འཁྱམས་པར་གྱུར་སོང་། དགེ་རྒན་ནི་འདུག་སྟེགས་ལས་ཡར་ལྡིང་སྟེ་སྐད་ཆེན་
པོས། “ཧྥུ་རན་ཏི། ཁྱོད་སྒོར་སོང་ཞིག” ཟེར། “ང་མིན། “ཧྥུ་རན་ཏིས་འཛུམ་མེར་མེར་
དུ་དེ་ལྟར་ཟེར། དགེ་རྒན་གྱིས་ཡང་བསྐྱར་“སྒོར་སོང་ཞིག” ཟེར། “མིན། ང་འགྲོ་རྒྱུ་
མིན།” དགེ་རྒན་དྲག་ཏུ་ཁྲོས་བྱུང་། ཁོའི་གན་དུ་ཤོར་ཡོང་སྟེ་འཛིན་ཐེངས་གཅིག་གིས་
ཁོའི་དཔུང་པ་ནས་བཟུང་སྟེ། ཁོ་རང་འདུག་གནས་ནས་མར་དྲུད་བྱུང་། ཧྥུ་རན་ཏིས་ཨམ་
གཙིགས་བསྡམས་ཏེ་སྲོག་བསྡོས་ཀྱིས་ངོ་རྒོལ་བྱས་པས། དགེ་རྒན་གྱིས་ཤུགས་མང་པོ་
ཞིག་བཀོལ་མཐར། གཞི་ནས་ཁོ་རང་སློབ་ཁང་གི་སྒོར་ཕུད་དེ་སློབ་གཙོའི་གཞུང་ལས་
ཁང་དུ་ཁྲིད་སོང་། ཡུད་ཙམ་འགོར་རྗེས། དགེ་རྒན་གཅིག་པུ་ཕྱིར་ཐོན་བྱུང་ཞིང་། འདུག་
སྟེགས་ཀྱི་འཁྲིས་སུ་ཡོང་ནས་ཙོག་རྗེས།ལག་པ་གཉིས་ཀྱིས་མགོ་བོ་བསྐྱོར་ཞིང་དབུགས་
ཧལ་ཧལ་བྱེད་བཞིན། ཧ་ཅང་ཐང་ཆད་ཅིང་ཡིད་སྐྱོ་བའི་ཉམས་ཤིག་མངོན་འདུག
ངས་ལོ་ངོ་སུམ་ཅུར་སློབ་ཁྲིད་བྱས་ཀྱང་། ད་དུང་དོན་དག་འདི་འདྲར་ཡང་འཕྲད་རྒྱུ་
འདུག” དགེ་རྒན་གྱིས་སྐྱོ་སྣང་དང་བཅས་མགོ་བོ་འཕྲེད་དུ་གཡུག་གིན་དེ་ལྟར་ཟེར།
ཚང་མས་དབུགས་ཁོང་དུ་བསྒྲིམས་ནས་སྐད་འདོན་ཙམ་ཡང་མི་བྱེད། དགེ་རྒན་ནི་ཁྲོས་
དྲགས་ཏེ་ལག་པའང་འདར་གྱིན་འདུག་ཅིང་། སྨིན་མཚམས་ཀྱི་གཉེར་མ་དེ་དག་ཀྱང་
གཏིང་ཇེ་ཟབ་ནས་རྒྱ་ཇེ་ཆེར་གྱུར་ཏེ་རྨ་ཤུལ་ཆེན་པོ་ཞིག་དང་མཚུངས་པར་གྱུར། སློབ་
གྲོགས་ཚང་མས་ཀྱང་དགེ་རྒན་ལ་གདུང་སེམས་བཅངས་ཀྱིན་འདུག །སྐབས་དེར། དྷེ་རོ་
སི་ཡར་ལངས་ཏེ་དགེ་རྒན་ལ་བཤད་རྒྱུར། “དགེ་རྒན་ལགས། ཁྱེད་རང་ཡིད་མི་སྐྱོ་
རོགས། ང་ཚོ་ཚང་མས་ཁྱེད་ལ་ཧ་ཅང་གུས་ཞེན་བྱེད་ཀྱིན་ཡོད” ཟེར། དགེ་རྒན་གྱིས་
གསན་རྗེས། སེམས་ཅུང་ལྷོད་དུ་བབས་ནས་བཤད་རྒྱུར། “གཅེས་ཕྲུག་ཚོ། ང་ཚོས་མུ་
མཐུད་དུ་སློབ་ཁྲིད་བྱ།” ཞེས་གསུངས་བྱུང་།

སར་དྷེ་ཉའི་རྔ་རྡུང་གཞོན་ནུ།( ཟླ་རེའི་གཏམ་རྒྱུད།)

གཅིག་བརྒྱད་ཞེ་བརྒྱད་ལོའི་ཟླ་བདུན་པའི་ཉེར་བཞི་ཉིན་ཏེ། ཁོའུ་ཏོ་ཟ་གཡུལ་
འགྱེད་ཀྱི་ཉིན་དང་པོར། རང་དམག་གི་སྟོང་ཤོག་ག་གེ་མོའི་དམག་མི་དྲུག་ཅུ་ལྷག་
མངགས་ཏེ་རི་སྒང་དུ་ཡོད་པའི་ཐོག་ཁང་ཁེར་རྐྱང་ཞིག་ཚུར་ལེན་བྱས་པ་ན། གློ་བུར་
དུ་ཨོ་སི་ཁྲུ་རི་ཡའི་བརྒྱ་ཤོག་གཉིས་ཀྱི་དམག་ཤུགས་ཀྱིས་འཇབ་རྒོལ་ཐེབས། ཕྱོགས་
བཞི་མཚམས་བརྒྱད་ནས་བུ་ཡུག་འཚུབ་པ་ལྟ་བུའི་མདེལ་ཆར་འཕུར་ཡོང་བས། ཁོ་
ཚོས་ནི་བསད་རྨས་ཐེབས་པའི་དམག་མི་འགའ་བསྐྱུར་ཏེ། བྲེལ་འཚབ་ངང་ཐོག་ཁང་
ཁེར་རྐྱང་དེའི་ནང་འབྲོ་དགོས་བྱུང་བར་མ་ཟད། གང་མྱུར་གྱིས་ཁང་པའི་སྒོ་ཆེན་
བསྡམས་ཤིང་དེ་མ་ཐག་ཏུ་དམག་མི་དག་ཆིག་ཐོག་དང་ཉིས་ཐོག་ཏུ་ཁག་བཀྲམ་སྟེ། དྲ་
སྒོ་དག་ལས་དགྲ་བོའི་ཕྱོགས་སུ་མདེལ་ཆར་འཕངས་ཏེ་ཡ་ལན་དྲག་པོ་སྤྲད། ཨོ་སི་ཁྲུ་
རི་ཡའི་དམག་དཔུང་ཟླ་གམ་དབྱིབས་ཀྱིས་དལ་བུར་ཐོག་ཁང་གི་མཐའ་བསྐོར་ནས་
ཡོང་ཞོར་དུ་མདེལ་ཆར་འཕེན་པར་བྱེད། དབྱི་ཐ་ལིའི་དམག་མི་དྲུག་ཅུ་ལྷག་ལ་བཀོད་
འདོམས་བྱེད་མཁན་ནི་དམག་དཔོན་གཞོན་པ་གཉིས་དང་ལུས་གཟུགས་སྐམ་ཞིང་
རིང་ལ།སྨ་ར་སེ་བོར་གྱུར་པའི་དམག་དཔོན་རྒན་པ་གཟབ་ནན་ཅན་ཞིག་ཡིན།དམག་
མིའི་ཁྲོད་དུ་ད་དུང་སར་དྷེ་ཉའི་རྔ་རྡུང་པ་ཆུང་ཆུང་ཞིག་ཀྱང་ཡོད་དེ། ཁོ་ནི་ལོ་ན་བཅུ་
བཞིར་སོན་ཡོད་ཀྱང་བལྟས་མ་ཐག་ཏུ་ལོ་བཅུ་གཉིས་ལོས་ཡིན་སྙམ་པ་ཞིག་ཡོད་ཅིང་།
གཟུགས་པོ་ཆུང་ཞིང་ཤ་མདོག་ཁམ་ནག་ཡིན་པ་དང་། རྣམ་རིག་རྒྱས་པའི་མིག་ཟུང་
ནི་ནག་རིག་རིག་བྱེད་ཀྱིན་འདུག །དམག་དཔོན་རྒན་པས་ཉིས་ཐོག་ནས་འགོག་སྲུང་
འཐབ་འཛིང་ལ་བཀོད་འདོམས་བྱེད་ཀྱིན་ཡོད་ཅིང་། བློ་རྩ་བརྟན་པའི་ངོ་གདོང་དུ་
དངངས་འཚབ་ཀྱི་ཉམས་འགྱུར་སྤུ་ཙམ་ཡང་མི་མངོན་ལ། རྔ་རྡུང་པ་ཆུང་ངུའི་ངོ་
མདངས་ཅུང་སྐྱ་བོར་གྱུར་ཡོད་ནའང་སྔར་བཞིན་གཡོ་འགུལ་མེད་པར་འགྲེང་ནས་
འདུག །ཁོ་རང་ཅོག་ཙེ་ཆུང་ངུའི་ཐོག་ཏུ་ལྡིང་ནས་གྱང་ངོས་སུ་གླན་ཏེ་སྐེ་བསྲིངས་
ནས་དྲ་སྒོའི་ཕྱི་རོལ་ཏུ་ལྟ་བར་བྱེད། གཡུལ་སའི་དུད་ཞགས་ཀྱི་ཀློང་ནས་བལྟས་པ་ན།
དམག་ལྭ་དཀར་པོ་གྱོན་པའི་ཨོ་སི་ཁྲུ་རི་ཡའི་དམག་མི་དག་དལ་དལ་ངང་ཁང་པའི་
ཕྱོགས་སུ་བཅར་ཡོང་བ་མཐོང་། ཐོག་ཁང་འདི་ནི་ལ་མོ་ཞིག་གི་སྐེད་དུ་བསྐྲུན་ཡོད་
ཅིང་། ཐུར་ངོས་སུ་གཏད་པའི་ཐོག་སོའི་གནམ་ཁང་དུ་དྲ་མ་ཞིག་མཐོན་པོར་ཕྱེ་འདུག་
པས། ཨོ་སི་ཁྲུ་རི་ཡའི་དམག་མིས་གྱེན་ཕྱོགས་སུ་དཔུང་འཇུག་མི་བྱེད་པས་གནས་
ཚུལ་ཅི་ཡང་མི་འདུག །འཐབ་འཛིང་བྱ་ཡུལ་ནི་ཐོག་ཁང་གི་མདུན་ཐད་ཀྱི་ལ་ངོས་
དང་གཞོགས་གཉིས་ཀ་རེད།
དགྲ་དམག་གི་མེ་ཤུགས་ཧ་ཅང་རྒོད་དེ། སེར་བ་འབབ་པ་ལྟ་བུའི་མདེལ་ཆར་གྱིས་
གྱང་རྒྱབ་ཀྱི་རྫ་གཡམ་སིལ་བུར་གཏོར་བ་དང་། རྫ་ལེབ་དང་ཁང་པའི་གནམ་གཅལ།
ཁྱིམ་ཆས། སྒོ་དང་དྲ་མ་སོགས་དངོས་པོ་ཡོད་ཚད་ཀྱི་སྟེང་དུ་བབས་ཡོང་བས། ཧྲུག་རྡུལ་
དག་བར་སྣང་ནས་གང་སར་འཕུར་ཞིང་ཟིར་སྒྲ་དང་བཅས་གང་སར་འཐོར་བར་བྱེད།
སྒྲ་སྐད་ཆེན་པོས་ཀླད་པའང་འགས་སྙམ་བྱས་འོངས། དྲ་སྒོའི་ཁར་མེ་མདའ་འཕེན་གྱིན་
པའི་དམག་མི་དག་དུས་ངེས་མེད་དུ་རྨས་འགྱེལ་བྱུང་བས་ལོགས་སུ་འདྲུད་ཀྱིན་འདུག་
ཅིང༌། རྨས་མ་འགའ་རེས་རྨ་ཁ་ལག་པས་བསྐྱོར་ཏེ་ཁང་པའི་ནང་དུ་ཡམ་ཡོམ་དུ་ཕར་
འགྲོ་ཚུར་འོང་བྱེད། ཐབ་ཚང་གི་ཕྱོགས་སུ་ཡོད་པའི་དམག་མི་ཞིག་གི་དཔྲལ་པར་
མདེལ་ཕོག་སྟེ་བསད་སོང༌། དགྲ་དམག་གི་ཟླ་གམ་དབྱིབས་ཀྱི་བསྐོར་རྒྱ་དེ་ཁང་པའི་
ཐད་དུ་རུབ་ནས་སླེབས་བྱུང་།
སྐབས་འདིར་བབ་བརླིང་ལྡན་པའི་དམག་དཔོན་རྒན་པའང་སྡོད་བཟོད་མེད་པར་
གྱུར་སོང༌། ཁོས་དམག་མི་ཞིག་ཁྲིད་དེ་གོམ་སྟབས་ཆེན་པོས་ཁང་མིག་དེ་དང་གྱེས་སོང་།
སྐར་མ་གསུམ་འགོར་རྗེས། དམག་མི་དེ་ཕྱིར་བརྒྱུགས་ཡོང་སྟེ་རྔ་རྡུང་པ་ཆུང་ངུ་བོས་
བྱུང་། ཁོ་གཉིས་བྲེལ་མྱུར་ངང་ཤིང་སྐས་ལ་འཛེགས་ཏེ་ཐོག་སོའི་སྟོང་ལྷང་བའི་གནམ་
ཁང་དུ་སླེབས་པ་ན། དམག་དཔོན་རྒན་པས་དྲ་སྒོ་ལ་རྒྱབ་བསྙེས་ནས་ཤོག་བུའི་ཐོག་ལ་
ཞན་སྨྱུག་གིས་ཅི་ཞིག་འབྲི་བཞིན་པ་མཐོང་། ཁོའི་རྐང་པའི་འཁྲིས་ཀྱི་ཐང་དུ་ཁྲོན་ཆུ་
འདོན་བྱེད་ཀྱི་ཐག་པ་སྦོམ་པོ་སྒྲིལ་མ་ཞིག་འདུག །
དམག་དཔོན་རྒན་པས་ཡིག་བྱང་དེ་བལྟབས་རྗེས། དམག་མི་དག་བླ་འདར་བར་
བྱེད་པའི་ཁོའི་འཁྱག་ཤུར་ཤུར་གྱི་མིག་མདངས་དེས་གཞོན་ནུ་ལ་ཕུར་ཚུགས་སུ་ཅེར་
བཞིན། སྐད་དྲག་པོས། “རྔ་རྡུང་པ” ཞེས་བོས་བྱུང་།
རྔ་རྡུང་པ་ཆུང་ངུས་གུས་འདུད་ཞུས།
དམག་དཔོན་རྒན་པས་འདྲི་རྒྱུར། “ཁྱོད་ལ་སྙིང་སྟོབས་ཡོད་དམ།”
གཞོན་ནུའི་མིག་ཟུང་ལས་འོད་སྣང་ཞིག་འཚེར་བྱུང་།
“ ཡོད་ལགས། སྐུ་ཞབས་དམག་དཔོན་ལགས།” ཁོས་དེ་ལྟར་ལན་བཏབ།
དམག་དཔོན་རྒན་པས་ཁོ་རང་དྲ་མའི་འཁྲིས་སུ་དེད་དེ་བཤད་རྒྱུར། “ཁྱོད་ཀྱིས་
མར་ཕྱོགས་སུ་ལྟོས་ཤིག །རི་འདབས་ཀྱི་ཝེ་ལ་ཧྥོ་ལན་ཁཱའི་ཁང་པའི་ཉེ་འདབས་སུ་རྣོ་
གྲིའི་འོད་འཁྱུག་གིན་པ་དེ་ནི་རང་རེའི་དམག་དཔུང་རེད། ཁོ་ཚོས་དེ་གར་བཀའ་ལ་
བསྒུགས་ནས་ཡོད། ཁྱོད་ཀྱིས་ཡིག་བྱང་འདི་བསྣམས་ཏེ་ཐག་པར་འཁྱུད་ནས་དྲ་སྒོ་
ལས་མར་བབས་རྗེས། རི་གཤམ་དུ་བརྒྱུག་ནས་ཞིང་སའི་ཕ་རོལ་བརྒལ་ཚེ་རང་རེའི་
དམག་དཔུང་རྙེད་ངེས། ཡིག་བྱང་འདི་ཁྱོད་རང་ཐོག་དང་པོར་འཕྲད་པའི་དམག་
དཔོན་ལ་ཕུལ་ཅིག །བཟང་འདུག །ད་ནི་ཀོ་སྐགས་དང་འབོག་ཁྲེས་དོར་ཅིག”
རྔ་རྡུང་པ་ཆུང་ངུས་ཀོ་སྐགས་བཀྲོལ་ཅིང་འབོག་ཁྲེས་ཕོག་ནས། ཡིག་བྱང་དེ་བྲང་
ཁུག་ཏུ་བཅུག་བྱུང་། དམག་མི་དེས་ཐག་པ་དྲ་སྒོའི་ཕྱི་རོལ་ཏུ་གཡུགས་རྗེས་ཐག་པའི་སྣེ་
གཅིག་ནས་དམ་པོར་འཆང་འདུག །རྔ་རྡུང་པ་ཆུང་ངུས་ལག་ཟུང་གིས་ཐག་པ་དམ་པོར་
བཟུང་པ་དང་། དམག་དཔོན་གྱི་རོགས་བྱས་ཏེ་ཐག་པ་དང་ལྷན་དུ་དྲ་སྒོའི་ཕྱི་རོལ་ཏུ་
བཙུད་ཅིང་མདུན་རྩིག་ངོས་ལ་གཏད་དེ་མར་ལ་ཤུད་དུ་བཅུག །
“ཁྱོད་ཀྱིས་ཤེས་དགོས། ཡན་ལག་དམག་དཔུང་འདིའི་ལས་དབང་ཡོད་ཚད་ཁྱོད་
ཀྱི་སྙིང་རུས་དང་རྒྱུག་རྩལ་ལ་བཅོལ་ཡོད་པ་རེད།” དམག་དཔོན་རྒན་པས་དེ་ལྟར་བཤད།
“ཁྱེད་ཀྱིས་ང་ལ་ཡིད་ཆེས་གནང་རོགས། དམག་དཔོན་ལགས།” རྔ་རྡུང་པ་ཆུང་
ངུས་ལན་འདེབས་ཞོར་དུ་ལུས་པོ་དཔྱངས་ནས་མར་ལ་ཤུད།
“རི་ངོས་ནས་འབབ་སྐབས་མགོ་བོ་དམའ་མོ་བྱས་ཏེ་སྐེད་པ་སྒུར་ནས་བརྒྱུག་
དགོས།” དམག་དཔོན་དང་དམག་མི་གཉིས་ཀས་ཐག་པ་དམ་པོར་འཆང་སྟེ་གློད་
བཞིན་དུ་དེ་ལྟར་གདམས།
“སེམས་བདེ་མོ་བྱོས་ཆོག”
“དཀོན་མཆོག་གིས་ཁྱོད་ལ་མགོན་སྐྱབས་གནང་ངེས།”
ཡུད་ཙམ་གྱི་རིང་ལ་རྔ་རྡུང་པ་ཆུང་ངུ་ས་ངོས་སུ་བབས་བྱུང་། དམག་མི་དེས་ཐག་
པ་ཕྱིར་བསྒྲིལ་ནས་ཕྱིར་བུད་སོང་། དམག་དཔོན་རྒན་པས་དྲ་སྒོ་ལས་སྐེ་ཕྱིར་བསྲིངས་
ཏེ་ཧུར་ཐག་གིས་བལྟས་པ་ན། གཞོན་ནུ་དེ་བྱ་འཕུར་བ་ལྟར་རི་ངོས་ནས་མར་བརྒྱུགས་
སོང་བ་མཐོང་།
དམག་དཔོན་རྒན་པས་དེ་ལྟར་རྔ་རྡུང་པ་ཆུང་ངུ་ཚོར་རྟོགས་མ་བྱུང་བར་བྲོས་ཐར་
ཨེ་འབྱུང་ལ་རེ་བའི་སྐབས་སུ། གློ་བུར་དུ་རྔ་རྡུང་པ་ཆུང་ངུའི་མདུན་རྒྱབ་དག་ཏུ་དུ་
རྡུལ་ལྔ་དྲུག་ཙམ་འཕྱུར་སོང་བ་མཐོང་། མ་གཞི་ཨོ་སི་ཁྲུ་རི་ཡའི་མི་དག་གིས་ཁོ་རང་
མཐོང་སྟེ་རི་རྩེ་ནས་མེ་མདའ་འཕངས་པས། དུ་བ་དེ་དག་ནི་མདེལ་གྱིས་བསླངས་པའི་
ས་རྡུལ་ཡིན་འདུག །རྔ་རྡུང་པ་ཆུང་ངུ་བྱ་འཕུར་བ་ལྟར་རྒྱུག་གིན་པའི་སྐབས་སུ་གློ་བུར་
དུ་ཐང་ལ་འགྱེལ་སོང་། “ཁོ་ལ་མདེལ་ཕོག་སོང་འདུག” དམག་དཔོན་རྒན་པས་སྐད་
རྒྱག་ཙམ་གྱིས་ཁུ་ཚུར་ལ་སོ་འདེབས་ཙམ་བྱེད། ཁོས་སླར་ཡང་ཅི་ཞིག་བཤད་ལོང་མ་
བྱིན་པར་རྔ་རྡུང་པ་ཆུང་ངུ་སླར་ཡང་ཡར་ལངས་བྱུང་བ་མཐོང་བས། “ཨ་ཙི། ཁོ་ནི་
འདྲེད་བརྡབ་ཤོར་བ་ཙམ་ཡིན་འདུག” དམག་དཔོན་རྒན་པས་དབུགས་ཤིག་ཕྱུངས་
ནས་དེ་ལྟར་ཆིག་ལབ་བྱས། རྔ་རྡུང་པ་ཆུང་ངུ་ཡར་ལངས་འཕྲལ་བསྲན་ཚུགས་ཀྱིས་
སྲོག་བསྡོས་ངང་སྔོན་དུ་རྒྱུག་གིན་ཡོད་ཀྱང་། ཁོ་རང་གྱོལ་བཞིན་གྱོལ་བཞིན་དུ་རྒྱུག་
གིན་པ་མངོན་གསལ་དུ་མཐོང་ཐུབ། དམག་དཔོན་རྒན་པའི་སེམས་ལ་ངེས་པར་དུ་རྐང་
ཚིགས་ཕུད་པ་ཡིན་ངེས་འདུག་སྙམ། རྔ་རྡུང་པ་ཆུང་ངུའི་འཁྲིས་སུ་སྔར་བཞིན་དུ་རྡུལ་
འཕྱུར་གྱིན་ཡོད་ཀྱང་དེ་དག་ཁོ་དང་བར་ཐག་ཇེ་རིང་ཇེ་རིང་ཡིན་པས་ཁོ་ལ་སྐྱོན་ཅི་
ཡང་མ་བྱུང་། དམག་དཔོན་རྒན་པས་རྒྱལ་ཁའི་དགའ་འབོད་བྱེད་བཞིན་མིག་གིས་སྔར་
བཞིན་རྔ་རྡུང་པ་ཆུང་ངུའི་གཟུགས་བརྙན་ལ་ཅེར་འདུག ད་ལྟ་དངོས་གནས་ཤི་གསོན་
གྱི་གནད་འགག་སྐབས་སུ་སླེབས་འདུག་པས།གལ་ཏེ་རྔ་རྡུང་པ་ཆུང་ངུས་མགྱོགས་མྱུར་
ངང་ཡིག་བྱང་རང་དམག་གི་ལག་ཏུ་མ་འཕྲོད་པའམ། རང་རེའི་རོགས་དམག་གང་མྱུར་
ངང་སྐྱོབ་ཏུ་ཡོང་མ་ཐུབ་ཚེ། དམག་མི་ཚང་མ་ཨོ་སི་ཁྲུ་རི་ཡའི་དམག་གིས་ཚར་གཅོད་
བྱས་པ་མིན་ན་མགོ་སྒུར་ཏེ་བཟུང་དམག་ཏུ་འགྱུར་ངེས་རེད། ཏག་ཏག་སྐབས་དེར། རྔ་
རྡུང་པ་ཆུང་ངུ་རེས་འགར་ཤེད་ཀྱིས་རྒྱུག་པ་དང་རེས་འགར་གོམ་པ་དལ་མོར་གློད་དེ་
གྱོལ་བཞིན་གྱོལ་བཞིན་དུ་བགྲོད་ལ། དེ་ནས་སླར་ཡང་བསྲན་ཚུགས་ཀྱིས་རྒྱུག་པར་
བྱེད་ན་ཡང་། རྒྱུག་གིན་དུ་ཐང་ཇེ་ཆད་ཡིན་ཞིང་དུས་ངེས་མེད་དུ་འདྲེད་བརྡབ་ཤོར་ཏེ་
བསྡད་འགྲོ། དམག་དཔོན་རྒན་པའི་སེམས་ལ། མདེལ་གྱིས་གཙུབ་བརྡར་ཙམ་བྱས་པ་
ཡིན་ཡང་སྲིད་སྙམ། དམག་དཔོན་རྒན་པས་མིག་རྡེབ་ཙམ་ཡང་མི་བྱེད་པར་རྔ་རྡུང་པ་
ཆུང་ངུའི་སྟངས་སྟབས་རེ་རེར་བལྟས་ཤིང་། སེམས་འགུལ་ཐེབས་ཏེ་ལུས་ཡོངས་འདར་
གྱིན་ཡོད་པར་མ་ཟད། ཕལ་ཆེར་རྔ་རྡུང་པ་ཆུང་ངུས་ཀྱང་ཐོས་ནུས་པ་ལྟར། རྒྱུན་ཆད་
མེད་པར་ཁོ་ལ་ཁ་བརྡ་དང་སྐུལ་ལྕག་གནང་གིན་འདུག །རེ་སྒུག་གི་མིག་ཟུང་གིས་སྔ་
གཞུག་ཀུན་ཏུ་རྔ་རྡུང་པ་ཆུང་ངུ་དང་།ཉི་འོད་འོག་གྲོ་ཞིང་སེར་པོའི་དཀྱིལ་དུ་དྲག་ཆས་
ཀྱི་འོད་འཚེར་བའི་བར་ཐག་ལ་ཚོད་དཔག་བྱེད་ཀྱིན་བསྡད། སྐབས་དེར།དམག་དཔོན་
རྒན་པས་ཐོག་སོ་འགབ་མའི་ནང་གི་མདེལ་ཆར་རྒྱུ་བའི་ཟིར་སྒྲ་དང་དངོས་པོ་ཅི་ཞིག་
བརྟོལ་སོང་བའི་སྒྲ། དམག་དཔོན་དང་དམག་མི་རྣམས་ཀྱིས་ཅི་ཞིག་འབོད་པའི་སྐད།
རྨས་མ་དག་གིས་འཁུན་སྐད། ཁྱིམ་ཆས་དང་རྩིག་པ་བརྡིབས་པའི་སྒྲ་སོགས་ཐོས་བྱུང་།
དམག་དཔོན་རྒན་པས་རྒྱུག་ནས་ཇེ་རིང་ཇེ་རིང་དུ་འགྲོ་བཞིན་པའི་རྔ་རྡུང་པ་ཆུང་ངུར་
ཅེར་ནས། “རེམ། ཧུར་ཐག་གྱིས། མགྱོགས་པར་རྒྱུགས་ཤིག །སྔོན་དུ་སྐྱོད་ཅིག །ཁོ་རང་
བསྡད་སོང་། ཇི་འདྲའི་བཙོག་པ་ལ། ཨ་ཙི། ཁོ་ཡང་བསྐྱར་བརྒྱུགས་བྱུང་།” ཞེས་འབོད་
སྐད་སྒྲོག །སྐབས་དེར། དམག་དཔོན་ཞིག་དབུགས་ཧལ་ཧལ་དུ་བརྒྱུགས་ཡོང་སྟེ་དམག་
དཔོན་རྒན་པར་། དགྲ་དམག་གིས་ཚུར་རྒོལ་བྱས་པ་སྔར་བཞིན་ཛ་དྲག་ཆེ་ཞིང་། ཁོ་
ཚོས་དར་དཀར་ཕྱར་ནས་མགོ་འདོགས་པར་སྐུལ་བཞིན་ཡོད་པ་སྙན་སེང་ཞུས། དམག་
དཔོན་རྒན་པས་ཁོང་ཁྲོ་ཆེན་པོས། “ཁོ་ཚོར་ཁ་ཡ་བྱེད་མི་དགོས།” ཞེས་བཤད་དེ་སྔར་
བཞིན་རྔ་རྡུང་པ་ཆུང་ངུར་ལྟ་བཞིན་སྡོད། སྐབས་འདིར་རྔ་རྡུང་པ་ཆུང་ངུ་བདེ་ཐང་གི་
གཞི་རུ་སླེབས་ཟིན་མོད། འོན་ཀྱང་ད་ལྟ་ཁོ་རང་རྒྱུག་གིན་འདུག་ཟེར་བ་ལས་རྐང་པ་
དྲུད་ནས་ནུར་གྱིན་འདུག་ཟེར་ན་འོས་འདུག །དམག་དཔོན་རྒན་པས་ཨམ་གཙིགས་
བསྡམས་ཤིང་ཁུ་ཚུར་བཅིངས་ཏེ། “རྒྱུགས་ཡ། མྱུར་མོར་རྒྱུགས་ཡ། ཟོག་རོ་ཁྱོད་རྒྱུགས་
ཡ” ཟེར་གྱིན་འདུག །ཅུང་མ་འགོར་བར་དམག་དཔོན་རྒན་པས་ཧ་ཅང་འཇིགས་རུང་
གི་ཉམས་དང་བཅས་སྡིགས་མོ་བྱ་རྒྱུར། “ཅི་ཡང་མི་ནུས་པ་ཁྱོད། གློ་བུར་དུ་ཙོག་དོན་
ཅི་ཡིན” ཟེར། དོན་ངོ་མར་སྐབས་དེར་རྔ་རྡུང་པ་ཆུང་ངུའི་མགོ་བོ་གློ་བུར་དུ་གྲོ་ཞིང་
གི་ནང་དུ་ཡལ་བར་གྱུར་པས། གློ་བུར་དུ་འགྱེལ་སོང་བར་སྙམ་པ་ཡིན་འདུག །ཡིན་
ནའང་ཁོའི་མགོ་བོ་དེ་མ་ཐག་སླར་ཡང་མཐོང་བྱུང་ལ། མཇུག་མཐར་རྩྭ་རྫོང་སྟུག་པོའི་
གསེང་དུ་ཡལ་སོང་བས།དམག་དཔོན་རྒན་པས་ཡང་བསྐྱར་ཁོ་རང་མཐོང་རྒྱུ་མ་བྱུང་།
དེ་འཕྲལ་དམག་དཔོན་རྒན་པ་བྲེལ་མྱུར་ངང་སྐས་རྟིང་དུ་བབས། མདེལ་ཆར་ནི་
སྔར་བཞིན་སེར་རྡེའུ་ཡར་བ་ལྟར་ཁང་པའི་ནང་ཕྱོགས་སུ་བབས་ཡོང་ཞིང་། ཁང་མིག་
རེ་རེའི་གང་ས་གང་དུ་རྨས་ཕོག་པའི་དམག་མི་དག་ཉལ་ཏེ་ཡོད་པ་དང་། དེའི་ཁྲོད་ཀྱི་
ལ་ལ་ན་ཟུག་གིས་མ་བཟོད་པར་འགྲེ་ལོག་དང་རྐྱོང་ཤད་བྱེད་བཞིན་ལག་པས་གང་
བྱུང་ངང་ཁྱིམ་ཆས་དང་རྩིག་ངོས། ཐང་གཅལ་ཀུན་ཏུ་བསྙབས་པས་ཁྲག་དམར་གྱིས་
བརྫིས་ལ། སྒོ་དཀྱིལ་དུ་བེམ་པོ་འགའ་གཡས་འགྱེལ་གཡོན་འགྱེལ་བྱས་ཏེ་བསྣར་
འདུག་པར་མ་ཟད། དམག་དཔོན་གཞོན་པའི་དཔུང་པ་ཡ་གཅིག་འབར་མདེལ་གྱིས་
དུམ་བུར་བཅད་དེ་ཡོད་ཚད་དུ་ཞགས་དང་ས་རྡུལ་གྱིས་ཁེངས་འདུག །དམག་དཔོན་
རྒན་པས་སྐད་གསང་མཐོན་པོས། “དཔའ་ངར་སྒོས་གཡུལ་ས་བརྟན་སྲུང་གྱིས་ཤིག་
དང་། རོགས་དམག་མྱུར་དུ་སླེབས་ངེས། ད་དུང་ཅུང་ཙམ་ལ་རྒྱུན་འཁྱོངས་བྱོས་
ཤིག” ཅེས་བཤད། ཨོ་སི་ཁྲུ་རི་ཡའི་དམག་མི་དལ་བ་དལ་བུར་ཉེ་སར་བཅར་ཡོང་།
དུ་ཞགས་ཁྲོད་ནས་ལ་ངོ་ཡི་དགྲ་བོའི་ངོ་མཆུ་འཁྱོག་པོའང་གསལ་པོར་མཐོང་ཐུབ་ལ།
མེ་མདའི་སྐག་ལྡིར་ཁྲོད་ནས་དགྲ་དམག་དག་གི་གཏུམ་སྤྱོད་ཆེ་བའི་སྐད་ཅོར་ཡང་
ཐོས་ཐུབ། ཁོ་ཚོས་སྐད་ཆེན་པོས་དམག་མི་རྣམས་མགོ་འདོགས་དགོས་པའི་འཇིགས་
སྐུལ་བྱེད་ལ། དེ་མ་གཏོགས་ཚང་མར་འཆི་ལམ་ཉག་གཅིག་ལས་མེད་ཟེར། དམག་མི་
འགའ་རེ་དཔའ་ཞུམ་པར་གྱུར་ཏེ་དྲ་སྒོ་ནས་ཕྱིར་ནུར་ཅི་ཐུབ་བྱེད་མོད། ཤོག་དཔོན་
གྱིས་ཁོ་ཚོ་ཕྱིར་དེད་ཐོན་བྱུང་།ཡིན་ནའང་འགོག་སྲུང་བྱེད་པའི་མེ་ཤུགས་རིམ་བཞིན་
དུ་ཇེ་ཞན་དུ་གྱུར་ཅིང་། མི་ཡོངས་རྫོགས་ཀྱི་གདོང་ལ་ཉམས་ཤོར་བའི་མདངས་ཤིག་
མངོན་འདུག་པས། ད་དུང་མུ་མཐུད་དུ་འགོག་རྒོལ་ཅི་ནུས་བྱེད་པའི་ནུས་པ་ཡོངས་སུ་
ཤོར་འདུག །སྐབས་ཤིག་གི་རིང་ལ། ཨོ་སི་ཁྲུ་རི་ཡའི་དམག་མིའི་མེ་ཤུགས་ཀྱང་ཇེ་
གཉོམ་དུ་གྱུར་སོང་། སྒྲ་དུང་ཞིག་གི་ནང་ནས་སྐད་ཅོར་རྒྱག་མགོ་བརྩམས་བྱུང་ལ།
ཐོག་མར་བཤད་པ་ནི་འཇར་མན་གྱི་སྐད་ཡིན་ཞིང་། དེ་ནས་དབྱི་ཐ་ལིའི་སྐད་ཀྱིས་
སྒྲོག་རྒྱུར། “ཁྱོད་ཚོས་མགོ་སྒུར་རན་འདུག” ཟེར། དམག་དཔོན་རྒན་པས་དྲ་སྒོ་ལས་
“གཏན་ནས་མགོ་མི་སྒུར” ཞེས་ལན་བཏབ་བྱུང་། དེ་འཕྲལ་དགྲ་དམག་གིས་སྔར་
བས་སྨྱོ་ཧམ་ཆེན་པོའི་ངང་གཞོགས་གཉིས་ནས་མདེལ་ཆར་འཕངས་བྱུང་།
ད་ནི་དྲ་སྒོ་འགའ་ན་འགོག་སྲུང་བྱེད་མཁན་ཡང་མེད་པར་གྱུར་ཟིན་འདུག་པས་
མཇུག་མཐའི་དུས་སུ་སླེབས་སོང་། དམག་དཔོན་རྒན་པས་སོ་སྒྲ་ཧྲུག་ཧྲུག་འཆའ་
བཞིན་དུ། “རོགས་དམག་ད་དུང་མི་སླེབས་པ་ཅི་ཡིན་ནམ། རོགས་དམག་ད་དུང་མི་
སླེབས་པ་ཅི་ཡིན་ནམ” ཞེས་ཕྱོགས་གཅིག་ནས་ཁྲོས་པའི་ང་རོ་སྒྲོག་པ་དང་། ཕྱོགས་
གཅིག་ནས་དམག་གྲི་གང་བྱུང་ངང་སྐོར་གཡུག་བྱས་ཏེ་ཁང་པའི་ནང་དུ་ཕར་འགྲོ་
ཚུར་འགྲོ་བྱས་ཏེ། ཤི་གསོན་ཐག་གཅོད་ཀྱི་འཐབ་འཛིང་བྱེད་པར་གྲ་སྒྲིག་བྱེད། སྐབས་
དེར་དམག་མི་ཞིག་གིས་ཡང་སྟེང་ནས་མར་བབས་ཡོང་སྟེ། “རོགས་དམག་སླེབས་
བྱུང་། རོགས་དམག་སླེབས་བྱུང” ཞེས་འུར་བརྒྱབ་བྱུང་། སྐད་ཆ་དེ་ཐོས་འཕྲལ་དེར་
ཡོད་ཀྱི་དམག་མི་དང་རྨས་མ། ཤོག་དཔོན། དམག་དཔོན་དང་བཅས་པ་དྲ་སྒོའི་ཐད་
དུ་བརྒྱུགས་ནས་ཡང་བསྐྱར་དགྲ་བོ་རྒོལ་ལན་དྲག་པོ་སྤྲད། ཅང་མ་འགོར་བར་དགྲ་
དམག་གི་ཚོགས་བཟོ་ལྟ་འཆོར་མགོ་བརྩམས་བྱུང་བས། དམག་དཔོན་རྒན་པས་བྲེལ་
མྱུར་ངང་དམག་མི་སྐོར་གཅིག་ཐོག་སོ་འགབ་མའི་ནང་དུ་བསྡུས་ཏེ། མེ་མདའི་རྩེ་གྲི་
བཙུགས་ནས་ཁང་པའི་ཕྱི་རོལ་ཏུ་མཆོངས་པར་གྲ་སྒྲིག་བྱ་དགོས་པའི་བཀའ་ཕབ་
ཅིང་། རང་ཉིད་ཡང་བསྐྱར་ཉིས་ཐོག་ཏུ་ཕྱིན་ནས་རྟོག་ཞིབ་བྱས། དམག་དཔོན་རྒན་པ་
ཉིས་ཐོག་ཏུ་སླེབས་མ་ཐག །བྲེལ་སྟབས་ཆེ་བའི་རྟ་ཕོའི་རྨིག་སྒྲ་ཐོས་བྱུང་ལ། དེ་དང་
མཐུད་ནས་གནམ་ས་བསྒུལ་བའི་ངར་སྐད་སྒྲོག་པ་ཐོས་བྱུང་། དམག་མི་དག་གིས་དྲ་སྒོ་
ལས་བལྟས་པ་ན། དབྱི་ཐ་ལིའི་ཁྲིམས་བསྟར་དམག་གི་ཞྭ་མོ་གྲུ་བཞི་རྒྱང་ནས་ཉེ་རུ་
བརྒྱུགས་ཡོང་ལ། དབྱི་ཐ་ལིའི་སྐྱ་དམག་སྐོར་ཚོ་གཅིག་གིས་དུ་ཞགས་བརྟོལ་ནས་
མཆོངས་ཡོང་ཞིང་། རྣོ་དབལ་འབར་བའི་དམག་གྲི་གློག་དམར་འཁྱུག་པ་བཞིན་དུ་
བར་སྣང་ནས་མཆེད་དེ་དགྲ་དམག་གི་མགོ་བོ་དང་ཕྲག་པ། སྒལ་བའི་སྟེང་དུ་བསྣུན་
གྱིན་པ་མཐོང་། དེར་བརྟེན་ཁང་པའི་ནང་གི་དམག་མི་སྐོར་ཚོ་གཅིག་དེས་ཀྱང་རྩེ་གྲི་
གཟེངས་ཏེ་ཕྱི་རོལ་ཏུ་མཆོངས་པས། དགྲ་དམག་དག་ཆར་སྤྲིན་རླུང་གིས་གཏོར་བ་ལྟར་
འབྲོ་ས་སྐུང་ཡུལ་མེད་པར་གྱུར། ཡུན་རིང་མ་འགོར་བར་གཡུལ་ས་ལྷོད་འཇགས་སུ་
གྱུར་ཏེ། ཨོ་སི་ཁྲུ་རི་ཡའི་དམག་དཔུང་གིས་བསྐོར་བའི་ཐོག་ཁང་དེ་ཉེན་ཁ་ལས་གྲོལ་
བར་གྱུར། མང་པོ་མ་འགོར་བར་དབྱི་ཐ་ལིའི་བརྒྱ་ཤོག་གཉིས་ཀྱི་རྐང་དམག་གིས་
སྒྱོགས་ཆེན་གཉིས་དྲུད་ཡོང་སྟེ་ལ་སྟེང་ཡོངས་སུ་བཟུང་།
དམག་དཔོན་རྒན་པས་འཕྲོ་མའི་དམག་མི་ཁྲིད་དེ་རང་ཉིད་ཀྱི་སྟོང་ཤོག་ཁྲོད་དུ་ཡོང་
སྟེ་མུ་མཐུད་དུ་འཐབ་འཛིང་བྱས་ཤིང་། ཆེས་མཇུག་མཐའི་གདོང་མཆོང་བྱེད་སྐབས་དགྲ་
བོའི་འཁྱར་མདའ་ཞིག་ལག་གཡོན་པར་ཕོག་མོད། རྨས་ཧ་ཅང་ཡང་བར་འདུག
ཉིན་གཅིག་གི་འཐབ་འཛིང་མཇུག་བསྒྲིལ་ཅིང་རང་རེའི་དམག་དཔུང་ལ་རྒྱལ་
ཁ་ཐོབ། འོན་ཀྱང་ཉིན་གཉིས་པའི་འཐབ་འཛིང་བྱེད་སྐབས། དབྱི་ཐ་ལིའི་དམག་དཔུང་
གིས་དཔའ་ངར་ཞུམ་མེད་ཀྱིས་འཛིང་ཀ་བཀྱེས་ཀྱང་། མང་སྣེ་ཉུང་གིས་མ་བརྟེན་པར་
ཨོ་སི་ཁྲུ་རི་ཡའི་དམག་གིས་ཕམ་པར་བྱས་སོང་། ཚེས་ཉེར་དྲུག་གི་ཞོགས་པར། དབྱི་ཐ་
ལིའི་དམག་དཔུང་མེན་ཆོ་གཙང་པོའི་ཕྱོགས་སུ་ཕྱིར་འཐེན་བྱས།
དམག་དཔོན་རྒན་པར་རྨས་ཕོག་ཡོད་ནའང་། མུ་མཐུད་དུ་རང་ཤོག་གི་ཉམས་
ཤོར་བའི་དམག་དཔུང་ཁྲིད་དེ་ཁུ་སིམ་མེར་རྡོག་ལམ་བརྒྱབ་པས། ཉི་ནུབ་ཀྱི་དུས་སུ་
མེན་ཆོ་གཙང་པོའི་འགྲམ་རྒྱུད་ཀྱི་གྷོ་ཡི་ཏོ་རུ་སླེབས་སོང་། ཁོ་གང་མྱུར་ངང་ཁོའི་
མཆན་ཁེབས་དཔུང་པ་ཡ་གཅིག་བཅད་སོང་བའི་དམག་དཔོན་གཞོན་པ་དེ་འཚོལ་དུ་
སོང་།ཁོ་ཉེན་སྐྱོབ་རུ་ཁག་གིས་དང་ལེན་བྱས་སོང་བས།སྔ་མོ་ནས་གནས་འདིར་སླེབས་
ཡོད་ཚོད་ཡིན། ཁོ་རང་ཁྲིད་དེ་ཆོས་ཁང་ཞིག་གི་ནང་དུ་གནས་སྐབས་གསར་འཛུགས་
བྱས་པའི་གཡུལ་སའི་སྨན་ཁང་དུ་སླེབས། ཁོ་རང་ནང་དུ་འཛུལ་པ་ན། ཆོས་ཁང་གི་
ནང་དུ་རྨས་དམག་གིས་ཁེངས་འདུག་ཅིང་། ཁོ་ཚོ་འགྲམ་གཉིས་ཀྱི་ནད་ཁྲི་དང་ཐང་དུ་
བཏིང་བའི་མལ་གདན་གྱི་སྟེང་དུ་ཉལ་འདུག །སྨན་པ་གཉིས་དང་ནད་གཡོག་མ་འགའ་
རེ་ཕར་འགྲོ་ཚུར་འོང་བྱས་ཏེ་ཁོམ་གྱི་མི་འདུག་པ་དང་། རྨས་མ་དག་གི་སྐད་ཅོར་དམའ་
མོའམ་འཁུན་སྒྲ་སྣ་ཚོགས་རྒྱུན་ཆད་མེད་པར་གྲགས་འོངས།
དམག་དཔོན་རྒན་པ་སྒོ་ནང་དུ་འཛུལ་མ་ཐག་གོམ་པ་ལེན་མཚམས་བཞག་ནས་
ཕྱོགས་བཞིར་སྐོར་ལྟ་བྱས་ཏེ་ཁོའི་དམག་དཔོན་གཞོན་པ་འཚོལ་བར་བྱེད། ཏག་ཏག་
སྐབས་དེར། དམག་དཔོན་རྒན་པས་ཧ་ཅང་ཐག་ཉེ་བའི་ས་ནས་ཕྲ་ཞིང་གཅོམ་ཆུང་བའི་
སྐད་གདངས་ཤིག་གིས། “སྐུ་ཞབས་དམག་དཔོན་ལགས།” ཞེས་འབོད་པ་ཐོས།
ཁོས་ངོ་གདོང་ཕར་འཁོར་ནས་བལྟས་པ་ན། མ་གཞི་རྔ་རྡུང་པ་ཆུང་ངུ་ཡིན་པར་འདུག
རྔ་རྡུང་པ་ཆུང་ངུ་འགྱོགས་ཁྲིའི་སྟེང་དུ་ཉལ་ཡོད་ཅིང་། རི་མོ་དཀར་དམར་
བསྡེབས་མར་ཡོད་པའི་རས་རྫོབ་ཀྱི་དྲ་ཡོལ་ཞིག་ལུས་སྟེང་བཀབ་ཅིང་དཔུང་པ་གཉིས་
ཀ་ཕྱིར་ཕུད་དེ་འདུག་པ་དང་། ཁོའི་ལུས་པོ་རིད་ཅིང་སྐྱ་བོར་གྱུར་པ་ལྟར་སྣང་ཡང་།
མིག་ཟུང་ནི་རིན་པོ་ཆེ་ནག་པོ་ཆ་གཅིག་དང་འདྲ་བར་སྔར་བཞིན་ཤེས་རབ་ཀྱི་འོད་
འཚེར་བཞིན་འདུག
དམག་དཔོན་རྒན་པ་ཧ་ལས་པར་གྱུར་ཏེ་སྐད་ཆེན་པོས། “ཁྱོད་འདི་ན་ཡོད་དམ།
ངོ་མ་བུ་རྒོད་རེད། ཁྱོད་ཀྱིས་འགན་ཁུར་འགྲུབ་པར་བྱས་སོང” ཞེས་བཤད།
“ངས་ནུས་ཤུགས་ཡོད་ཚད་ཕུལ་བ་ཡིན།” རྔ་རྡུང་པ་ཆུང་ངུས་དེ་ལྟར་ལན་བཏབ།
“ཁྱོད་ལ་རྨས་ཕོག་སོང་ངམ།” དམག་དཔོན་རྒན་པས་དེ་ལྟར་བཤད་ཞོར་དུ་
མཐའ་འཁོར་གྱི་མལ་ཁྲིའི་སྟེང་དམག་དཔོན་གཞོན་པ་ཡོད་མེད་ལ་ལྟ་ཉུལ་བྱས།
“དེ་ཙམ་ལ་སྐྱོན་ཅི་ཡོད།” ཐེངས་དང་པོར་རྨས་ཕོག་པ་དེས་ཁོ་རང་ལ་ང་རྒྱལ་
ཚོར་བ་སྐྱེས་འདུག་ཅིང་། དེའི་རྐྱེན་གྱིས་ཁོས་འདི་ལྟར་རང་གི་གནས་ཚུལ་བརྗོད་ཐུབ་
པར་གྱུར། དེ་མ་གཏོགས་ཁོས་དམག་དཔོན་རྒན་པའི་མདུན་དུ་ཁའང་གཏན་ནས་གྲག་
མི་ཕོད། རྔ་རྡུང་པ་ཆུང་ངུས་མུ་མཐུད་དུ་བཤད་རྒྱུར། “སྐེད་པ་སྒུར་ནས་ཤེད་ཀྱིས་
བརྒྱུགས་པ་ཡིན་ཀྱང་གང་ལྟར་དགྲ་བོས་མཐོང་བར་གྱུར་སོང་། གལ་ཏེ་མདེལ་ཕོག་པ་
མིན་ཚེ་སྐར་མ་ཉི་ཤུའི་སྔོན་དུ་དམིགས་སའི་ཡུལ་དུ་སླེབས་ཐུབ་ངེས་ཡིན། སྟབས་
ལེགས་པ་ལ་ངས་མགྱོགས་མྱུར་ངང་བློ་འདོན་དམག་དཔོན་ཞིག་རྙེད་པར་གྱུར་པས་
ཡིག་བྱང་དེ་ཁོ་ལ་སྤྲད་པ་ཡིན། མདེའུ་ཕོག་པའི་རྗེས་སུ་རེ་ཞིག་ལ་བསྲན་མི་ཐེག་པ་
ལྟར་སྣང་བྱུང་། སྐོམ་ནས་བཟོད་ཐབས་མི་འདུག་པས། དམིགས་སའི་ཡུལ་དུ་སླེབས་
ཐུབ་རྒྱུ་མ་རེད་སྙམ་ནས་བྲེལ་ཏེ་ངུ་སྐད་ཤོར་སོང་། སྐར་མ་གཅིག་གིས་དལ་འགོར་བྱས་
ཚེ་མི་གཅིག་གི་ཚེ་སྲོག་འཆོར་གྱིན་ཡོད་པ་ངས་ཀྱང་ལོས་ཤེས། ད་ཆོག་གི ངས་རང་
གི་ནུས་ཚོད་ཀྱིས་འགན་ཁུར་བསྒྲུབས་པས་ང་ཧ་ཅང་དགའ་སྤྲོ་སྐྱེས་བཞིན་ཡོད།
དགོངས་དག་ཞུ། དམག་དཔོན་ལགས། ཁྱེད་ཀྱིས་རང་ཉིད་ཀྱི་སྟེང་དུ་ད་དུང་ཡང་ཁྲག་
བཞུར་གྱིན་ཡོད་པར་ལྟོས་དང་།” དངོས་གནས་བདེན་འདུག །དམག་དཔོན་རྒན་པའི་
ལག་པར་རྨ་ཆིངས་དཀྲིས་པ་མི་ལེགས་པས་ལག་མཐིལ་བརྒྱུད་ནས་མཛུབ་རྩེ་ནས་ས་
རུ་འཛག་གིན་འདུག
“སྐུ་ཞབས་དམག་དཔོན་ལགས། ངས་ཁྱོད་ལ་རྨ་ཆིངས་དཀྲི་རོགས་བྱས་
ཆོག །ཁྱེད་ཀྱི་ལག་པ་ཚུར་རྐྱོངས་དང་།”
དམག་དཔོན་རྒན་པས་ལག་གཡོན་པ་ཚུར་བསྲིངས་རྗེས། སླར་ཡང་ལག་གཡས་
པས་རྔ་རྡུང་པ་ཆུང་ངུར་རྨ་ཆིངས་བཀྲོལ་ཏེ་བསྐྱར་དཀྲི་བྱེད་རོགས་བྱས། རྔ་རྡུང་པ་
ཆུང་ངུས་སྔས་སྟེགས་ཐོག་ནས་ཧུར་ཐག་གིས་མགོ་བོ་ཡར་བཏེགས་ཀྱང་། གློ་བུར་དུ་ངོ་
མདངས་ཡོངས་སུ་ཤོར་ཏེ་སླར་ཡང་སྔས་སྟེགས་ཐོག་ཏུ་ལྷུང་སོང་།
དམག་དཔོན་རྒན་པས་རྔ་རྡུང་པ་ཆུང་ངུའི་ལག་ཟུང་ལས་རྨ་ཆིངས་བསྐྱར་དཀྲི་
བྱེད་རྩིས་ཀྱི་ལག་པ་ཕྱིར་བསྐུམས་ནས། ཁོ་ལ་བལྟས་ཏེ། “དཀྲི་དགོས་མི་འདུག །དཀྲི་
དགོས་མི་འདུག །གཞན་ལ་སེམས་ཁུར་བྱེད་པ་ལས་རང་ཉིད་ལ་བདག་སྐྱོང་བྱོས་
ཤིག །ཁྱོད་རང་རྨས་པ་ལྕི་མོ་མིན་ནའང་། སེམས་ཆུང་མ་བྱས་ན་ཇེ་ཐུར་འགྱུར་
སྲིད” ཟེར།
རྔ་རྡུང་པ་ཆུང་ངུས་མགོ་བོ་ལྕོག་ལྕོག་བྱས།
དམག་དཔོན་རྒན་པས་ཁོ་ལ་གཟབ་ལྟ་བྱེད་བཞིན། “ཁྱོད་ཀྱི་ཁྲག་མང་པོ་བཞུར་
སོང་བ་ཁོ་ཐག་རེད།དེའི་རྐྱེན་གྱིས་འདི་ལྟར་ལུས་སྟོབས་ཉམས་པར་གྱུར་པ་རེད” ཟེར།
“ཁྲག་མང་པོ་བཞུར་སོང་ཟེར་རམ། ཁྲག་བཞུར་བས་ག་ལ་ཚད། ཁྱེད་ཀྱིས་
གཟིགས་དང་།” གཞོན་ནུས་དགོད་བཞིན་དུ་དེ་ལྟར་ལན་བཏབ།
བཤད་བཞིན་དུ་ལུས་སྟེང་གི་ཉལ་གོས་ཕར་ཕྱེ་ཙམ་བྱས་པས། དམག་དཔོན་རྒན་
པ་གློ་རྡེག་ལ་གོམ་པ་གང་ཕྱིར་བཀྱེད་དགོས་བྱུང་།
གཞོན་ནུའི་རྐང་པ་ཡ་གཅིག་ལས་ལྷག་མེད་པ་སྟེ། ཁོའི་རྐང་པ་གཡོན་པའི་པུས་
མོ་མན་ཆད་བཅད་ཟིན་འདུག ཡན་ཆད་ཀྱི་ཡན་ལག་དུམ་བུ་དེར་ཁྲག་དམར་གྱིས་
སྦགས་པའི་རྨ་ཆིངས་ཀྱིས་དཀྲིས་འདུག
སྐབས་འདིར་གཟུགས་པོ་སྦོམ་ཞིང་ཐུང་ལ། ལས་གོས་གྱོན་མེད་པའི་དམག་གི་སྨན་
པ་ཞིག་ཚུར་ཡོང་སྟེ། རྔ་རྡུང་པ་ཆུང་ངུ་སྟོན་བཞིན་དམག་དཔོན་རྒན་པར་མྱུར་མོར་
བཤད་རྒྱུར། “ཨ་ཙི། དམག་དཔོན་ལགས། འདི་ནི་དངོས་གནས་ཧ་ཅང་མ་བཟང་བར་
འདུག །གལ་ཏེ་ཁོས་དེ་ལྟར་སྲོག་བསྡོས་མ་བྱས་ཚེ།རྐང་པ་ཡ་དེ་མ་གཞི་ནས་དྲག་བསྐྱེད་
འབྱུང་དུ་གཞུག་ཐུབ་པ་རེད། མཇུག་
འབྲས་ནི་གཉན་ཚད་ཆེར་རྒྱས་ཏེ་ཚིགས་
མཚམས་ནས་གཅོད་པ་ལས་ཐབས་མ་
བྱུང་། འོན་ཀྱང་་རེད་ཡ། བྱིས་པ་
འདིར་དངོས་གནས་དཔའ་ངར་ལྡན་
འདུག ངས་མནའ་བསྐྱལ་ཆོག ཁོའི་མིག་
ཆུ་ཐིགས་པ་གཅིག་ཀྱང་ཕྱིར་བཏང་མ་
བྱུང་ལ། ན་ཟུག་གི་ཨག་སྐད་ཙམ་ཡང་
བཏོན་མ་བྱུང་། ངས་ཁོ་ལ་བཤགས་བཅོས་
བྱེད་པའི་སྐབས་སུ། ངོ་མ་ཁོ་ནི་དབྱི་ཏ་
ལའི་གཞོན་ནུ་ཞིག་ཡིན་པས་ང་ལ་གཟི་
བརྗིད་ཀྱི་སྣང་བ་སྐྱེས་བྱུང་། འདི་ནི་སེམས་གཏམ་ཡིན། ངས་རང་ཉིད་ཀྱི་མཚན་སྙན་
དཔང་དུ་བཞག་ཆོག ཁོ་ནི་བུ་ངར་རེད། རྣར་མི་འགྲོ་བ་ཞིག་རེད” ཅེས་བཤད་སོང་།
སྨན་པས་བཤད་ཚར་མ་ཐག་བྲེལ་བྲེལ་ངང་ཕར་ཕྱིན་སོང་།
དམག་དཔོན་རྒན་པས་དཀར་པོར་གྱུར་པའི་སྨིན་མ་ཕྱོགས་གཅིག་ཏུ་བསྡུས་ནས།
རྔ་རྡུང་པ་ཆུང་ངུར་གཟབ་ལྟ་བྱེད་ཀྱིན་འདུག་ཅིང་། སླར་ཡང་ཁོའི་ལུས་སྟེང་དུ་ཉལ་
གོས་ལེགས་པར་བཀབ་པ་དང་། དེ་ནས་ཅི་ཚོར་འདི་ཚོར་མེད་པར་ལག་གཡས་པ་དལ་
བུར་ཡར་བཏེགས་ཏེ།མགོ་བོའི་སྟེང་གི་ཞྭ་མོ་ཕུད་བྱུང་ལ། མིག་ཟུང་གིས་གཞར་ཡང་ཁོ་
ལ་གཟབ་ལྟ་བྱས་འདུག །
རྔ་རྡུང་པ་ཆུང་ངུ་ཧ་ལས་པར་གྱུར་ཏེ། “སྐུ་ཞབས་དམག་དཔོན་ལགས། ཁྱེད་ཀྱིས་
ཅི་ཞིག་བྱེད་ཀྱིན་ཡོད། ངའི་ཆེད་དུའམ” ཞེས་བཤད་དགོས་བྱུང་།
བར་དེར། སྔོན་ནས་བཟུང་རང་འོག་གི་དམག་མིར་སྐད་ཆ་འཇམ་པོ་ཚིག་གཅིག་
ཀྱང་བཤད་མྱོང་མེད་པའི་གཏུམ་དྲག་ལྡན་པའི་དམག་དཔོན་རྒན་པ་དེས། སྐབས་
འདིར། སྨྲ་བསམ་བརྗོད་ལས་འདས་པའི་སྤྲོ་སེམས་དང་བྱམས་བརྩེ་ཡི་གདངས་
ཀྱིས། “ང་ནི་དམག་དཔོན་ཞིག་ཡིན་པ་ལས་ཅི་ཡང་མ་རེད། ཡིན་ནའང་ཁྱོད་ནི་དབྱི་
ཐ་ལིའི་དཔའ་རྒོད་ཆུང་ཆུང་ཞིག་རེད” ཅེས་གསུངས་སོང་།
གསུངས་ཚར་མ་ཐག་ཏུ། དམག་དཔོན་རྒན་པས་དཔུང་པ་གཉིས་ཀ་ཡངས་པར་
དཀྱེལ་ཏེ་རྔ་རྡུང་ཆུང་ངུའི་བྲང་ཁར་བསྙེས་ཤིང་། ཁོར་ཐེངས་གསུམ་ལ་འོ་བྱས་སོང་། །

མེས་རྒྱལ་ལ་དགའ་བ།
ཚེས་ཉེར་བཞི་ཉིན། རེས་གཟའ་མིག་དམར།

ཁྱོད་ཀྱིས་སར་དྷེ་ཉའི་རྔ་རྡུང་པ་གཞོན་ནུའི་གཏམ་རྒྱུད་ལ་ཉན་རྗེས་ཧ་ཅང་
སེམས་འགུལ་ཐེབས་ཀྱིན་འདུག དེས་ན་ཁྱོད་ལ་མཚོན་ནའང་དེ་རིང་སྔ་དྲོའི་རྩོམ་
རྒྱུགས་དབྱི་ཐ་ལི་ལ་དགའ་དོན་ཅི་ཡིན་ཞེས་པ་ཧ་ཅང་ལས་སླ་བོའི་ངང་ལེགས་པོ་ཞིག་
བྲིས་ཆོག་འདུག །ང་རང་ཅིའི་ཕྱིར་དབྱི་ཐ་ལི་ལ་དགའ་བ་ཡིན་ནམ། སྐད་ཅིག་གི་རིང་
ལ་ཁྱོད་ཀྱི་སེམས་ངོར་དྲིས་ལན་བརྒྱ་ཕྲག་ལྷག་ཤར་ཡོང་བ་ཨེ་རེད། ང་རང་དབྱི་ཐ་ལིར་
དགའ་བའི་རྒྱུ་མཚན་ནི་ངའི་མ་ཡུམ་དབྱི་ཐ་ལིའི་ཡིན་པས་རེད། ང་རང་དབྱི་ཐ་ལིར་
དགའ་བའི་རྒྱུ་མཚན་ནི་ངའི་ལུས་སྟེང་དུ་དབྱི་ཐ་ལིའི་ཁྲག་འཁོར་རྒྱུག་བྱེད་བཞིན་
ཡོད། ང་རང་དབྱི་ཐ་ལིར་དགའ་བའི་རྒྱུ་མཚན་ནི་མ་ཡུམ་གྱིས་འདིའི་ཆེད་ངུ་ཤུམ་བྱེད་
ཅིང༌། ཡབ་ཆེན་གྱིས་ཆེས་མོས་གུས་བྱེད་ཡུལ་གྱི་སྔོན་བྱོན་པ་དབྱི་ཐ་ལིའི་ས་གཞིའི་
སྟེང་དུ་དུར་འཇུག་བྱས་ཡོད་པས་རེད། ང་རང་དབྱི་ཐ་ལིར་དགའ་བའི་རྒྱུ་མཚན་ནི་
ངའི་ལྟེ་ཁྲག་འཕོ་སའི་གྲོང་ཁྱེར་དང་། ངས་བཤད་ཀྱིན་པའི་སྐད་ཆ། ང་ལ་སློབ་གསོ་
གཏོང་བའི་དཔེ་ཆ། ངའི་ཕུ་ནུ་མིང་སྲིང་། ངའི་བཟང་ས་དང་སློབ་གྲོགས། ངའི་མཐའ་
འཁོར་ན་འཚོ་བ་རོལ་བའི་རླབས་ཆེན་གྱི་མི་དམངས། ངའི་མཐའ་འཁོར་གྱི་མཛེས་
སྡུག་ལྡན་པའི་རང་བྱུང་ཁམས་ཆེན་མོ། ངས་མིག་གིས་མཐོང་བ་ཡོད་ཚད་དང་། ང་རང་
དགའ་བའི་དངོས་པོ་ཡོད་ཚད། ངས་སྦྱངས་པའི་ཡོན་ཏན་ཡོད་ཚད་དང་ངས་བླ་ནས་བླ་
རུ་བཀུར་འོས་པ་ཡོད་ཚད་དག་ཀྱང་དབྱི་ཐ་ལིའི་ཡིན་པས་རེད། རེད་ཡ། ཁྱོད་ཀྱིས་ད་
དུང་བརྩེ་དུང་འདི་དག་ལ་རྒྱུས་ལོན་བྱ་ཐུབ་རྒྱུ་མ་རེད། འོན་ཀྱང་རྗེས་ནས་ཁྱོད་རང་
ནར་སོན་པའི་རྗེས་སུ་དངོས་སུ་མྱོང་ཐུབ་ངེས། ནམ་ཞིག་ཁྱོད་རང་ཡུན་རིང་གི་ལྗོངས་
རྒྱུའི་ངལ་དུབ་དོར་ཏེ་རྒྱང་རིང་ནས་ཕྱིར་ལོག་ཡོང་བའི་སྐབས་སུ། ཞོགས་པའི་དུས་
ཤིག་ལ། ཁྱོད་རང་གྲུ་གཟིངས་ཀྱི་པང་གཅལ་དུ་འགྲེང་ནས་རྒྱང་རིང་གི་གནམ་སའི་
དབྱེ་ཐིག་ཏུ་འཕྱོ་ཡོང་བའི་མེས་རྒྱལ་གྱི་ལྗང་མདོག་ལྡན་པའི་རི་ཕྲེང་དག་མཐོང་པ་ན།
ཁྱོད་ཀྱི་བྱང་ཁོག་སྟོད་དུ་གློ་བུར་བའི་དུང་བའི་ཚོར་སྣང་དྲག་པོ་ཞིག་ཤུགས་ཀྱིས་འཕྱོ་
ཡོང་ལ། དེ་དང་ལྷན་དུ་སེམས་གཏིང་ནས་འགོག་ཐབས་མེད་པའི་དགའ་འབོད་ཀྱི་ཁ་
གཡང་སྒྲོག་སྲིད། ནམ་ཞིག་ཁྱོད་རང་རྒྱུས་མེད་མི་ཡི་ཡུལ་ཁམས་སུ་གནས་འཆའ་བའི་
སྐབས་སུ། མི་ཞིག་གིས་ཁྱོད་ཀྱི་ཕ་སྐད་བཤད་ཀྱིན་པ་ཐོས་པ་ན། ཁྱོད་རང་དབང་མེད་
པར་དེ་འཕྲལ་ཁོའི་གན་དུ་བརྒྱུགས་ཏེ་དུང་བ་ཆེན་པོས་ཁ་བརྡ་བྱ་ངེས། ནམ་ཞིག་ཁྱོད་
ཀྱིས་མཐའ་མི་ཞིག་གིས་ཁྱོད་ཀྱི་མེས་རྒྱལ་ལ་དམའ་འབེབས་ཀྱི་ངན་སྨྲས་བྱེད་པ་ཐོས་
པའི་ཚེ་ན། ཁྱོད་རང་ཅིས་ཀྱང་བདེན་རྒྱབ་ཏུ་འགྲེང་ནས་ཁོང་ཁྲོ་མེ་ལྟར་འབར་ངེས་
ཡིན། ནམ་ཞིག་མཐའ་ཡི་དམག་དཔུང་གིས་ང་ཚོར་འཇིགས་སྐུལ་བྱས་ཏེ་མེས་རྒྱལ་ལ་
འགྲན་འཛུགས་དམག་འཁྲུག་བསླངས་པ་ན། ཁྱོད་ཀྱི་མེས་རྒྱལ་ལ་དགའ་བའི་སེམས་
པ་སྔར་བས་ཤུགས་དྲག་ཅིང་རྣམ་དག་ཏུ་འགྱུར་ཅིང་། ཁྱོད་ཀྱིས་ཕྱོགས་བཞི་མཚམས་
བརྒྱད་ཀྱི་ཁོག་དཔུང་མེ་ལྟར་འབར་བའི་ན་གཞོན་དག་དང་ལྷན་དུ་འགྲན་རྩོད་ངང་
དམག་ལ་ཞུགས་ཤིང་། ཡབ་ཆེན་དག་གིས་བུ་ལ་སྐེ་འཇུ་བྱས་ཏེ། “སྙིང་སྟོབས་ཆེན་
པོས་དགྲ་བོ་སོད་ཅིག” ཟེར་ལ། མ་ཡུམ་དང་ལོ་ན་གཞོན་པའི་བུ་ཕྲུག་དང་ཁ་འབྲལ་
བའི་སྐབས་སུ། སྐད་མཐོན་པོས། “ངེས་པར་དུ་དམག་འཁྲུག་ལ་རྒྱལ་ཁ་ལེན་
དགོས” ཟེར་བ་མཐོང་ངེས་ཡིན་ལ། དམག་དཔུང་ལ་རྒྱལ་ཁ་ཐོབ་པའི་སྐབས་སུ། ཁོ་
ཚོའི་དམག་མི་ཉུང་དུ་གྲོན་ཞིང་ཐང་ཆད་ཉམས་ཤོར་དུ་གྱུར་ཡོད་ནའང་། དམག་མི་རེ་
རེའི་མིག་ཟུང་ལ་རྒྱལ་ཁའི་འོད་མདངས་འཚེར་གྱིན་ཡོད། ཁྱོད་ཀྱིས་ཐོག་མར་དགྲ་
བོའི་མདེལ་ཆར་གིས་གཙབས་པའི་རུ་དར་མཐོང་ཡོང་བ་དང་།དེར་མཐུད་ནས་དམག་
ལྭ་རལ་ཧྲལ་དུ་གྱུར་ཅིང་གཟེངས་སུ་བཏེགས་པའི་མགོ་བོར་རྨ་ཆིངས་དཀྲིས་པའི
བགྲང་ལས་འདས་པའི་དཔའ་དམག་དག་མི་ཚོགས་ཀྱིས་ཡོངས་སུ་བསྐོར་ཏེ། ཁོ་ཚོར་
མེ་ཏོག་འབུལ་བ་དང་། རྟེན་འབྲེལ་ཞུ་བ། མཆུ་འདབ་སྦྱོར་བའི་སྣང་ཚུལ་དག་མཐོང་
ངེས་ཡིན། སྐབས་དེར་ཁྱོད་ཀྱིས་མེས་རྒྱལ་དགའ་བའི་ནང་དོན་ལ་གོ་བ་ལོན་ངེས་ལ།
མེས་རྒྱལ་ཞེས་པ་ཞིག་ཡོད་པའི་ཚོར་སྣང་དེ་རྙེད་ངེས། ཨེན་རི་ཁོ། མེས་རྒྱལ་ནི་རླབས་
ཆེ་ཞིང་བླ་ན་མེད་པ་དེ་ཡིན། གལ་ཏེ་ཉིན་ཞིག་ལ། ཁྱོད་ཀྱིས་མེས་རྒྱལ་གྱི་ཆེད་དུ་
འཐབ་འཛིང་བྱ་དགོས་བྱུང་ཚེ། ངེས་པར་དུ་སྐྱོན་མེད་དུ་ཕྱིར་ལོག་ཤོག །ཁྱོད་ནི་ངའི་
ཤ་ལས་ཆད་པའི་བུ་ཕྲུག་ཡིན་པས། ངས་ཁྱོད་རང་སྐྱོན་མེད་ངང་ཕྱིར་ལོག་པའི་སྨོན་
ལམ་འདེབས་ངེས། ཡིན་ནའང་ངས་ཁྱོད་ཤི་ལ་གཡོལ་བའི་ཆེད་དུ་གསོན་པ་ཡིན་པ་
ཤེས་ཚེ། ང་སྟེ། ཁྱོད་ཀྱི་ཡབ་ཆེན་གྱིས་ད་ལྟ་ཁྱོད་རང་སློབ་གྲྭ་ནས་ལོག་དུས་དགའ་
དགའ་སྤྲོ་སྤྲོའི་ངང་བསུ་བ་བྱེད་ཀྱིན་ཡོད་ཀྱང་། དེ་དུས་སྐྱོ་གདུང་གི་ངུ་ཤུམ་དང་
བཅས་ཁྱོད་རང་བསུ་རུ་ཡོང་དགོས་བྱུང་བ་རེད། ང་རང་སླར་ཡང་ཁྱོད་ལ་འདང་བརྩེ་
ཡོད་མི་སྲིད་པའི་ཁར། ང་རང་ཆེས་མཇུག་མཐར་ཡང་སྙིང་ལ་གྲིས་གཙགས་པ་ལྟ་བུའི་
སྡུག་བསྔལ་དང་བཅས་དུར་ཁུང་བསྙེག་ངེས་ཡིན། ཁྱོད་ཀྱི་ཡབ་ཆེན་གྱིས།

ཕྲག་དོག
ཚེས་ཉེར་ལྔ་ཉིན། རེས་གཟའ་ལྷག་པ།

ཐེངས་འདིར་འཛིན་གྲྭའི་ནང་། ཁ་བྱང་ལ་མེས་རྒྱལ་ཞེས་པའི་རྩོམ་ཡིག་དེ་བྲིས་
པ་ཆེས་ལེགས་པ་ནི་སྔར་བཞིན་དྷེ་རོ་སི་རེད། ཡིན་ནའང་ཝོ་ཏི་ཉིས་རང་རློམ་ཆེན་
པོས་རང་ཉིད་ལའང་ཨང་དང་པོ་ཐོབ་ཆོག་སྙམ་འདུག །གང་ཁོ་རང་ཁེ་གྲགས་ལ་མོས་
ཤིང་འཕྱོར་སྤྲས་ལ་དགའ་ནའང་། ང་ནི་ད་དུང་ཁོ་ལ་དགའ་པོ་ཡོད་མོད། འོན་ཀྱང་། ད་
ལྟ་ཁོ་དང་གྲལ་མཚེས་བྱས་ཤིང་། ཁོས་འདི་ལྟར་དྷེ་རོ་སི་ལ་ཕྲག་དོག་བྱེད་པ་མཐོང་བ་
ན། ང་ཡང་ཁོ་ལ་སུན་སྣང་སྐྱེས་ཀྱིན་འདུག །འོན་ཀྱང་ཁོས་ཇི་ལྟར་བྱས་ཀྱང་དྷེ་རོ་སི་
དང་བསྡུར་ཐབས་མི་འདུག་སྟེ། དྷེ་རོ་སི་ནི་བསླབ་བྱ་སོ་སོའི་ཐད་ནས་ཁོ་ལས་ལྡབ་བཅུ་
ཡིས་བཟང་བས། ཝོ་ཏི་ཉི་ཁྲོས་ཏེ་མཛུབ་མོ་ལ་སོ་འདེབས་ཀྱིན་འདུག །ཁར་ལོ་ནོ་བྷི་
སིས་ཀྱང་དྷེ་རོ་སི་ལ་ཕྲག་དོག་བྱེད་མོད། ཡིན་ནའང་ཁོ་ལ་ཧ་ཅང་རང་རློམ་ཆེ་བས་
ཕྱིར་མངོན་དུ་མི་གཞུག ཁོས་རྒྱུན་དུ་རང་ཡུལ་ནས་འཁང་ར་དང་བཅས་ཁོའི་སྐར་
གྲངས་དམའ་བ་ནི་དགེ་རྒན་དྲང་གཞག་མིན་པའི་རྐྱེན་རེད་ཟེར། དྷེ་རོ་སི་ནི་འཛིན་
གྲྭའི་ནང་དྲིས་ལན་བཏབ་ན་ཧ་ཅང་མགྱོགས་ཤིང་བཟང་བ་དེ་ཡིན་པས། ཝོ་ཏི་ཉིས་
སྐབས་འདི་དག་ཏུ་གདོང་ཕབ་ཅིང་མགོ་སྒུར་ཏེ་མ་ཐོས་པ་ལྟར་བྱེད་པའམ། ཁོང་དགོད་
ཀྱི་ངོ་མདངས་ཤིག་སྟོན་པར་བྱེད། ཚང་མས་ཀྱང་ཁོས་དྷེ་རོ་སི་ལ་ཕྲག་དོག་བྱེད་པ་ཤེས་
པས། དགེ་རྒན་གྱིས་དྷེ་རོ་སི་ལ་བསྟོད་ར་བྱེད་པའི་སྐབས་སུ་ཚང་མ་ཕྱིར་འཁོར་ནས་ཝོ་
ཏི་ཉིའི་ངོ་མདངས་ལ་ལྟ་བར་བྱེད་ལ། ཞལ་མཁན་ཆུང་བས་ཁོར་གཏད་ནས་སྣ་སྙེར་
བྱེད། ད་ནངས་སྔ་སེ་སློབ་ཐུན་འཚོགས་མ་ཐག །ཝོ་ཏི་ཉི་ནི་ངུ་དགོད་ཅི་བྱེད་མི་ཤེས་པ་
ཞིག་ཏུ་གྱུར་སོང་། དགེ་རྒན་སློབ་ཁང་ནང་དུ་སླེབས་མ་ཐག་ཏུ་རྒྱུགས་འབྲས་ཁྱབ་སྒྲོག་
བྱས། “དྷེ་རོ་སི། སྐར་མ་བརྒྱ། བྱ་དགའ་ཨང་དང་པོ་ཐོབ།” ཝོ་ཏི་ཉི་ཡིས་སྣ་སྦྲིད་ཅིག་
བརྒྱབ་བྱུང་། དགེ་རྒན་གྱི་སེམས་ནས་ཀྱང་དོན་དག་ཅི་ཞིག་ཡིན་པ་ཤེས་པས། ཁོ་ལ་
ཅེར་ནས་བཤད་རྒྱུར། “ཝོ་ཏི་ཉི། ཕྲག་དོག་གི་སྦྲུལ་ནག་དེ་ཁྱོད་ཀྱི་ཁོག་པའི་ནང་
འཛུལ་དུ་མ་གཞུག །སྦྲུལ་ནག་དེས་ཁྱོད་ཀྱི་ཀླད་པ་བརླག་ནས་སེམས་པ་རུལ་དུ་གཞུག་
སྲིད” གསུངས། དྷེ་རོ་སི་ལས་གཞན་པའི་སློབ་གྲོགས་ཚང་མས་ཝོ་ཏི་ཉི་ལ་ལྟ་བར་བྱེད།
ཝོ་ཏི་ཉིས་ཅི་ཞིག་བཤད་ན་འདོད་མོད་འོན་ཀྱང་བཤད་མི་ནུས་པར་འདུག །ངོ་མདངས་
སྐྱ་བོར་གྱུར་ཏེ་ཀྲོང་ཀྲོང་བོར་ཧད་དེ་འདུག །དེར་མཐུད་ནས་དགེ་རྒན་གྱིས་སློབ་ཁྲིད་
བྱེད་པའི་སྐབས་སུ། ཝོ་ཏི་ཉིས་ཤོག་བུ་ཞིག་གི་སྟེང་དུ་ཡི་གེ་ཆེན་པོས་སྐད་ཆ་ཞིག་བྲིས་
སོང་། “ངས་ནི་ཉེ་དགའ་ཕྱོགས་ཞེན་དང་དྲང་བཞག་མིན་པ་ལས་ཨང་དང་པོ་ཐོབ་
པའི་རིགས་ལ་ཕྲག་དོག་བྱ་མི་སྲིད།” ཁོས་ཡིག་བྱང་འདི་འབྲི་བའི་དམིགས་ཡུལ་ནི་དྷེ་
རོ་སི་སྟེར་སྙམ་པ་ཡིན་འདུགསྐབས་འདིར་ངས་དྷེ་རོ་སིའི་མཐའ་འཁོར་གྱི་སློབ་གྲོགས་
འགས་ཕན་ཚུན་གྱི་རྣ་ནང་དུ་ཤབ་ཤུབ་བཤད་དེ་ཅི་ཞིག་གི་ངན་ཇུས་བཤམས་ཀྱིན་པ་
མཐོང་བྱུང་། དེའི་ཁྲོད་ཀྱི་གཅིག་གིས་གཞོག་གྲི་སྤྱད་དེ་ཤོག་བུའི་བྱ་དགའ་ཞིག་བཟོས་
ཤིང་། དེའི་སྟེང་དུ་ད་དུང་སྦྲུལ་ནག་པོ་བྲིས་སོང་བ་ཝོ་ཏི་ཉིས་ཀྱང་མཐོང་བྱུང་།
སྐབས་དེར་དགེ་རྒན་དོན་དག་ཅིག་གི་ཆེད་དུ་སྐར་མ་འགར་སྒོར་བུད་སོང་བས།
དྷེ་རོ་སིའི་འཁྲིས་ཀྱི་སློབ་གྲོགས་འགའ་དེ་མུར་ཡར་ལངས་ནས། འདུག་གནས་དང་
གྱེས་ཏེ་ཝོ་ཏི་ཉིའི་གན་དུ་ཡོང་ཞིང་། ཤོག་བུའི་བྱ་དགའ་དེ་དོན་ཆེན་གཟབ་ནན་གྱི་
རྣམ་པས་ཝོ་ཏི་ཉི་ལ་“གནང” བྱུང་། མི་ཚང་མས་དགོད་བྲོའི་བྱ་བ་ཅི་འབྱུང་ལ་སྒུག་
འདུག །ཝོ་ཏི་ཉི་ཁྲོས་དྲགས་ཏེ་ལུས་ཧྲིལ་པོ་འདར་གྱིན་འདུག །དྷེ་རོ་སི་གློ་བུར་དུ་ཡར་
ལངས་ནས་“དེ་ང་ལ་བྱིན་ཅིག” ཟེར། སློབ་གྲོགས་དེ་ཚོས་ལན་དུ་“རེད། ཏག་ཏག་
ཁྱོད་ཀྱིས་ཁོ་ལ་གནང་ན་འགྲིག་འདུག” ཅེས་ཟེར། དྷེ་རོ་སིས་ཤོག་བུའི་བྱ་དགའ་དེ་
ཕར་འཕྲོགས་ནས་སིལ་བུར་གཤགས་བྱུང་། སྐབས་དེར་དགེ་རྒན་སློབ་ཁང་ནང་དུ་ཡོང་
སྟེ་མུ་མཐུད་དུ་སློབ་ཁྲིད་བྱས་སོང་། བར་འདིར་ངས་ལྐོག་ལྟ་ཞིག་བྱས་པ་ན། ཝོ་ཏི་ཉི་ཡི་
ངོ་མདངས་དམར་པོ་དམར་རྐྱང་དུ་གྱུར་ཅིང་། ལྐོག་ཏུ་ཡིག་བྱང་དེ་ཕྱིར་བསྡུས་ནས་
ཅོག་ཙེའི་འོག་ཏུ་འཕངས་བྱུང་བར་ངས་མཉམ་འཇོག་བྱས་སོང་། སློབ་གྲྭ་གྲོལ་སོང་། ཝོ་
ཏི་ཉི་དྷེ་རོ་སིའི་འགྲམ་རོལ་བརྒྱུད་ནས་འགྲོ་དུས་ཧ་ཅང་རྟབ་རྟབ་པོའི་བཟོ་ལྟ་མངོན་
ཞིང་། སྣག་ཚ་ཐིམ་ཤོག་ཀྱང་ས་རུ་ལྷུང་སོང་། དྷེ་རོ་སིས་ཧ་ཅང་གུས་ཡོད་ངང་སྣག་ཚ་
ཐིམ་ཤོག་ས་ནས་ཡར་སྒྲུག་སྟེ་ཝོ་ཏི་ཉིའི་དཔེ་ཁུག་ཏུ་བཅུག་པར་མ་ཟད། ད་དུང་ཁོ་ལ་
རོགས་བྱས་ཏེ་དཔེ་ཁུག་གི་ལོང་བུ་མདུད་རོགས་བྱས་སོང་། ཝོ་ཏི་ཉིས་མགོ་བོའང་
འདེགས་མི་ཕོད་པར་གྱུར། །

ཧྥུ་རན་ཏི་ཡི་མ་ཡུམ།
ཚེས་ཉེར་བརྒྱདཉིན། རེས་གཟའ་སྤེན་པ།

ཧྥུ་རན་ཏི་ནི་དངོས་གནས་སྐྱོབ་ཐབས་མེད་པར་གྱུར་འདུག །ཁ་སང་གི་ཆོས་
ལུགས་སློབ་ཁྲིད་སྐབས་སུ། སློབ་གཙོས་ཀྱང་སློབ་ཁྲིད་ལ་གསན་གྱིན་ཡོད། དགེ་རྒན་
གྱིས་དྷེ་རོ་སི་ལ། “ཀྱེ་དཀོན་མཆོག །ངས་ཕྱོགས་གང་དུ་བལྟས་ཀྱང་ཁྱོད་རང་གཅིག་པུ་
མཐོང་ཡོང” ཞེས་པའི་སྙན་ངག་འདི་ལྟ་ཀློག་སློབ་དེབ་ཀྱི་ནང་དུ་ཡོད་པ་དྲན་མིན་
དྲིས། དྷེ་རོ་སིས་དྲན་གྱིན་མི་འདུག་ཅེས་ལན་ལྡོན་པའི་སྐབས་སུ། ཝོ་ཏི་ཉིས་ལག་པ་
ཡར་བསྒྲེངས་ཏེ། “ངས་དྲན་གྱིན་འདུག” ཟེར་ནས་སྤྲོ་བ་ཁོང་དུ་མ་ཤོང་བར་འཛུམ་
མེར་མེར་གྱིས་དྷེ་རོ་སི་ཁོང་ཁྲོ་ཞིག་སློང་སྙམ། ཡིན་ནའང་ཁོའི་བསམ་དོན་མ་འགྲུབ་
པས་དེ་ལས་ལྡོག་སྟེ་ཁོང་ཁྲོ་ལངས་དགོས་བྱུང་སོང་། རྒྱུ་མཚན་ནི་ཁོས་སྙན་ངག་དེ་
འདོན་ལོང་མ་བྱིན་པར་ཧྥུ་རན་ཏིའི་མ་ཡུམ་དབུགས་ཧལ་ཧལ་ངང་སློབ་ཁང་ནང་དུ་
འཛུལ་ནས་སླེབས་བྱུང་། ཁོ་མོ་མགོ་སྐྲ་དཀར་པོ་ཟིང་བོར་འཛིང་ཞིང་ཁ་ཆར་བབས་
པས་ལུས་སྟེང་ཡོངས་བརླན་ཆིལ་ཆིལ་དུ་གྱུར་འདུག །སྔོན་དུ་ཡོང་ཞོར་དུ་ཉིན་བརྒྱད་
ལ་སློབ་ཁྲིད་ལ་ཉན་མཚམས་འཇོག་ཏུ་བཅུག་པའི་བུ་ཕྲུག་འབུད་རྒྱག་བྱས་ནས་
སླེབས་བྱུང་བས། བལྟས་ན་ཡིད་སེམས་སྐྱོ་བ་ཞིག་འདུག །སྙིང་རྗེའི་ཡུལ་དུ་གྱུར་པའི་
བུད་མེད་དེས་ཕལ་ཆེར་སློབ་གཙོ་ལ་ཕྱག་འཚལ་བྱུང་། ལག་པ་གཉིས་ཐལ་མོ་སྦྱར་
ནས་སློབ་གཙོ་ལ་ཞུ་བ་བྱེད་རྒྱུར། “ཀྱེ། སྐུ་ཞབས་སློབ་གཙོ་ལགས། རོགས་ཤིག་བྱ་
རོགས། ཁོ་ཕྱིར་སློབ་གྲྭར་ལེན་རོགས། ངས་ཁོ་ཉིན་གསུམ་ལ་ཁྱིམ་དུ་བཅུག་པ་ཡིན།
དཀོན་མཆོག་གིས་མགོན་སྐྱབས་གནང་རོགས། གལ་ཏེ་ཁོའི་ཡབ་ཆེན་གྱིས་དོན་འདི་
རྟོགས་ཚེ་ཁོ་ལ་གཅར་ནས་གསོད་ངེས་རེད། ངས་ངོ་མ་ཅི་ཞིག་བྱ་དགོས་པའང་མི་
རྟོགས། སྙིང་རྗེས་གཟིགས་རོགས། ཁྱེད་ལ་ཞུ་བ་བྱས་པ་ཡིན” ཟེར། སློབ་གཙོས་ཁོ་མོ་
ཁྲིད་ནས་ཕྱི་རོལ་ཏུ་འཁྲིད་སྙམ་མོད། འོན་ཀྱང་ཁོ་མོ་གཏན་ནས་མི་འགྲོ་བར་འདུག །ཨུ་
ཚུགས་ཀྱིས་ཞུ་བ་ཞུ་འབུལ་བྱེད་པ་སྟེ། ངུ་ཤུམ་དང་བཅས། “སྐུ་མཁྱེན། ངས་བྱིས་པ་
འདིའི་ཆེད་དུ་མནར་གཅོད་ག་འདྲ་མྱངས་པ་ཁྱེད་ཀྱིས་མཁྱེན་མི་སྲིད། ཁྱེད་ཀྱིས་ང་ལ་
སྙིང་རྗེས་གཟིགས་རོགས། ཁྱེད་ལ་ཞུ་བ་བྱས་པ་ཡིན། བྱིས་པ་འདིས་ཀྱང་བཅོས་སྒྱུར་
བྱེད་པར་སྨོན། ང་ནི་མི་རིང་བར་དུར་ཁུང་བསྙེག་པའི་མི་རེད། སྐུ་ཞབས་སློབ་གཙོ་
ལགས། ང་རང་མ་ཤི་བའི་ཡར་སྔོན་དུ་ངས་ཁོས་བཅོས་བསྒྱུར་བྱས་པ་མཐོང་འདོད། རྒྱུ་
མཚན་ནི།” ཁོ་མོ་གློ་བུར་དུ་སྐད་ཆེར་ཕྱུངས་ནས་ངུས་བྱུང་། “ཁོ་ཇི་ལྟར་བཤད་
ཀྱང་ངའི་ཤ་ལས་ཆད་པའི་བུ་ཕྲུག་རེད། ཁོ་ངའི་སྙིང་གི་དུམ་བུ་ཡིན། ངའི་ཡིད་སེམས་
ཤིན་ཏུ་སྐྱོ། ངས་ད་དུང་ཞུ་བ་བྱེད། ཁྱོད་ཀྱིས་ཁོ་ལེན་རོགས་ཞུ། སྐུ་ཞབས་སློབ་གཙོ་
ལགས། ངེད་ཚང་གི་བྱུར་སྣ་གདོན་སྣ་སེལ་བ་དང་ཁྱད་པར་མེད། ལས་ངན་པའི་བུད་
མེད་ང་ལ་སྙིང་རྗེས་གཟིགས་རོགས།” ཁོ་མོས་དེ་ལྟར་ཟེར་ཞོར་དུ་ལག་པ་གཉིས་ཀྱིས་
ངོ་བཀབ་ནས་ངུ་ཤུམ་བྱས་བྱུང་། ཧྥུ་རན་ཏི་ནི་མགོ་བོ་སྒུར་ཏེ་རང་གནས་སུ་འགུལ་ཙམ་
ཡང་མི་བྱེད།སློབ་གཙོས་ཁོ་ལ་གཟབ་ལྟ་བྱེད་བཞིན་དུ་ཡུད་ཙམ་ལ་ཁུ་སིམ་མེར་བསམ་
གཞིག་བྱེད་ཀྱིན་སྡོད་ཅིང་། དེ་ནས་“ཧྥུ་རན་ཏི། རང་ཉིད་ཀྱི་སྡོད་གནས་སུ་སོང་
ཞིག” ཅེས་གསུངས་སོང་། སྐད་ཆ་དེ་ཐོས་མ་ཐག་ཏུ་ཧྥུ་རན་ཏིའི་མ་ཡུམ་ལ་གཞི་ནས་
སེམས་གསོ་ཞིག་ཐོབ་བྱུང་བར་སྣང་། ལག་ཟུང་ངོ་གདོང་ལས་མར་ཕབ་ཡོང་སྟེ་སློབ་
གསོ་ལ་སྐད་ཆ་བཤད་ལོང་མ་བྱིན་པར་རྣམ་པ་ཀུན་ཏུ། བཀའ་དྲིན་ཆེ། བཀའ་དྲིན་ཆེ་
ཁོ་ན་ཟེར་ཞིང་། དེ་ནས་སྒོ་ཁའི་ཕྱོགས་སུ་སོང་སྟེ། མིག་ཆུ་འབྱིད་ཞོར་དུ་བྲེལ་ཟིང་
ངང་། “གཅེས་ཕྲུག ཁྱོད་ཀྱིས་ཤུ་རེ་བྱ་དགོས། ཚང་མས་ཁྱོད་ལ་བཟོད་སྒོམ་བྱས་སོང་
བ་རེད། བཀའ་དྲིན་ཆེ། སྐུ་ཞབས་སློབ་གཙོ། ཁྱོད་ཀྱིས་དངོས་གནས་ཐུགས་རྗེས་
གཟིགས་བྱུང་། གཅེས་ཕྲུག །དགེ་རྒན་གྱི་ཁར་ཉོན། ཨེ་གོ་ཐལ།བདེ་མོ་བྱོས། བྱིས་པ་ཚོ།
དགེ་རྒན་ལ་བཀའ་དྲིན་ཞུ། བདེ་མོ་བྱོས། ཁྱེད་ཀྱིས་མ་ཡུམ་ལས་ངན་ང་ལ་བཟོད་སྒོམ་
གནང་རོགས” ཟེར་བ་དང་། དེ་ནས་སྒོར་འབུད་པའི་སྐབས་སུ་རེ་ཞུ་བྱེད་པའི་མིག་
མདངས་ཀྱིས་མོའི་བུ་ལ་ལྟ་ཙམ་བྱས་ནས། མར་ཤུད་པའི་གཡང་ལྭ་ཡར་རྡོག་ཙམ་བྱས་
ཤིང་། ངོ་མདངས་སྐྱ་བོར་གྱུར་ཅིང་ཕྲག་པ་སྒུར་སྒུར་གྱིས་མགོ་བོ་འདར་བཞིན་བུད་
སོང་ལ། ཁོ་མོ་ཐོག་སོ་འགབ་མར་སླེབས་འཕྲལ་གློ་ལུ་བྱེད་ཀྱིན་པ་ཐོས་བྱུང་། སློབ་ཁང་
ནང་དུ་དབེན་ཞིང་ཁུ་སིམ་མེར་གྱུར་འདུག སློབ་གཙོས་ཧྥུ་རན་ཏི་ལ་ཅེར་བཞིན་ཧ་
ཅང་སྙིང་འདར་བའི་གདངས་ཀྱིས། “ཧྥུ་རན་ཏི། ཁྱོད་ཀྱིས་རང་ཉིད་ཀྱི་མ་ཡུམ་འཆི་
ལམ་དུ་འདེད་ཀྱིན་འདུག” གསུངས་སོང་། ང་ཚོ་ཚང་མས་སྐེ་ཕྱིར་དཀྱོགས་ཏེ་ཧྥུ་རན་
ཏི་ལ་བལྟས་པ་ཡིན། ཡིན་ནའང་ངོ་ཚ་མི་ཤེས་པའི་ལྟས་ངན་དེ་ད་དུང་དགོད་ཀྱིན་
འདུག །

རེ་བ།
ཚེས་ཉེར་དགུ་ཉིན། རེས་གཟའ་ཉི་མ།

ཨེན་རི་ཁོ་ཨང་། ཁྱོད་ཀྱིས་ཆོས་ལུགས་སློབ་ཁྲིད་ལ་ཉན་ཏེ་ཁྱིམ་དུ་ལོག་མ་ཐག
མ་ཡུམ་གྱི་པང་དུ་འཁྱུད་པ་ནི་དངོས་གནས་ཧ་ཅང་བདེ་སྐྱིད་ལྡན་པ་ཞིག་རེད། རེད་ཡ།
དགེ་རྒན་གྱིས་ཁྱོད་ལ་གསུངས་པ་ནི་ཧ་ཅང་གལ་ཆེ་བར་མ་ཟད་མི་ལ་སེམས་གསོ་ཐོབ་
པ་ཞིག་ཀྱང་རེད། དཀོན་མཆོག་གིས་ང་ཚོ་ཕན་ཚུན་ལ་སྐེ་འཇུ་བྱེད་དུ་བཅུག་ཅིང་
དཀོན་མཆོག་ང་ཚོ་དང་མཉམ་དུ་གནས་པས་རེད། ང་རང་ཚེ་ལས་འདས་སྐབས་དང་།
ཁྱོད་ཀྱི་ཡབ་ཆེན་ཚེ་ལས་འདས་སྐབས། ང་ཚོས་“མ་ཡུམ་ལགས། ཡབ་ཆེན་ལགས།
ཨེན་རི་ཁོ། གཏན་གྱེས་ཞུ།” ཞེས་པའི་འཇིགས་སུ་རུང་ལ་རེ་ཐག་ཆད་པའི་སྐད་ཆ་
འདི་སླར་ཡང་ཟློས་མི་དགོས་ཏེ། དེའི་རྒྱུ་མཚན་ནི་མི་འགྱངས་པར་ང་ཚོ་འཇིག་རྟེན་
གཞན་ཞིག་ནས་ལྷན་དུ་འཛོམས་དགོས་པས་རེད། སུ་ཞིག་གིས་བཟོད་དུ་མེད་པའི་
སྡུག་བསྔལ་མྱངས་ན། གནས་དེ་རུ་སླེབས་ཚེ་དེ་མཚུངས་ཀྱི་གསབ་འཇལ་ཡོད། འཇིག་
རྟེན་འདི་ནས་བརྩེ་སེམས་འབུལ་མྱོང་བའི་མི་ལ། འཇིག་རྟེན་གཞན་ཞིག་ནས་རང་
ཉིད་ཧ་ཅང་དགའ་བའི་མི་དང་འཕྲད་ཐུབ་ངེས། དེ་རུ་ནག་ཉེས་མེད་ལ་སྡུག་བསྔལ་
དང་འཆི་བ་ཡང་མེད།འོན་ཀྱང་ང་ཚོ་རང་ཉིད་ཀྱིས་འཇིག་རྟེན་དེ་དང་མཐུན་བསྡེབས་
ནུས་པ་བྱ་དགོས། གཅེས་ཕྲུག་ཁྱོད་ཀྱིས་ངའི་སྐད་ཆར་ཉོན། ཁྱོད་ཀྱིས་རང་ཉིད་ལ་
གཅེས་པའི་མི་རྣམས་ལ་ལས་བཟང་པོ་ཞིག་དང་བརྩེ་དུང་རྣལ་མ་རེ་འབུལ་རྒྱུ་དང་།
རང་གི་སློབ་གྲོགས་ལ་སྤྱོད་སྟངས་ཡག་པོ་རེ་བསྟན་ནས་བརྩེ་སེམས་ཡང་དག་རེ་བཟུང་
ཚེ། འཇིག་རྟེན་དེར་བསྙེག་པའི་གོམ་པ་གང་རེ་མདུན་དུ་སྤོས་པ་རེད། དེར་མ་ཟད། མི་
འདོད་པའི་རྐྱེན་ངན་དང་སྡུག་བསྔལ་རེ་རེས་ཁྱོད་རང་འཇིག་རྟེན་དེར་བར་ཐག་ཇེ་
ཉེར་གཏོང་བཞིན་ཡོད། རྒྱུ་མཚན་ནི་སྡུག་བསྔལ་རེ་རེས་ཁྱོད་ཀྱི་ལུས་སྟེང་དུ་ཡོད་པའི་
སྡིག་སྒྲིབ་སྦྱོང་བཞིན་ཡོད་པ་དང་། མིག་ཆུ་རྡོག་པོ་རེ་རེས་ཁྱོད་ཀྱི་མི་གཙང་བའི་དྲི་མ་
འདག་པར་བྱེད་པས་རེད། ཁྱོད་ཀྱིས་ཉི་མ་རེ་རེར་དེ་རིང་ཁ་སང་སྒྲུབ་པ་ལས་བཟང་
ཞིང་མི་རྣམས་དགའ་བར་བྱེད་པ་དེ་སྒོམ་དགོས། ཉི་མ་རེ་རེའི་ཞོགས་པའི་དུས་སུ་
སེམས་ལ་འདི་ལྟར་སྒོམ་དགོས་ཏེ། དེ་རིང་དགེ་བའི་ལས་ཤིག་བསྒྲུབ་སྟེ་ཡབ་ཆེན་
ཐུགས་དགྱེས་པར་བྱེད་སྙམ་པའམ། མི་སུ་ཞིག་གམ་སློབ་གྲོགས་གང་ཞིག་དང་། དགེ་
རྒན་ནམ། ངའི་ནུ་བོའམ། མི་གཞན་སུ་ཞིག་ཧ་ཅང་དགའ་བའི་དོན་ཞིག་བསྒྲུབ་དགོས་
སྙམ་རོགས། དཀོན་མཆོག་གིས་ཁྱོད་ལ་ལས་སྒྲུབ་ཀྱི་ནུས་པ་གནང་བར་གསོལ་བ་
འདེབས་རོགས། ཁྱོད་ཀྱིས་དཀོན་མཆོག་ལ་འདི་ལྟར་གསོལ་བ་འདེབས་དགོས། སྐྱབས་
མགོན་ཨང་། ང་རང་བྱམས་ལྡན་དང་། བླ་མེད། དཔའ་བོ། གུས་ལྡན། གཞུང་དྲང་བྱ་
འདོད་པས། བདག་ལ་མགོན་སྐྱབས་གནང་རོགས། དེ་ལྟར་ན་མཚན་མོ་རེ་རེར་མ་ཡུམ་
ལ་འོ་བྱས་ཏེ་གྱེས་མཚམས་ཞུ་སྐབས་ངས་ཁོ་མོར་“ཁྱེད་ཀྱིས་དེ་རིང་གཅེས་ཕྲུག་ལ་འོ་
བྱས་པ་དེ་ཁ་སང་ལས་བཟང་ཞིང་། ཁ་སང་ལས་འོ་བྱེད་རན་འདུག” ཅེས་ཞུ་ཆོག།ཁྱོད་
ཀྱིས་གཏན་དུ་སེམས་ལ་འཛིན་དགོས། ཁྱོད་ལ་མི་ཚེ་འདིའི་རྗེས་སུ་སླར་ཡང་གཞན་
དང་མི་མཚུངས་ལ་བདེ་སྐྱིད་ལྡན་པར་འགྱུར་ཆོག་པའི་ཨེན་རི་ཁོ་ཞིག་ཡོད། གསོལ་བ་
ཐོབས་ཤིག །མ་ཡུམ་ཞིག་གིས་རང་གི་བུ་ཕྲུག་གིས་ལག་ཟུང་ཐལ་མོ་སྦྱར་ཏེ་གསོལ་བ་
ཕུར་ཚུགས་སུ་འདེབས་པ་མཐོང་བའི་སྐབས་ཀྱི། ཁོ་མོའི་མཚར་སྡུག་ལྡན་ལ་ཞིམ་
མངར་འཛོམས་པའི་ཚོར་བ་དེ་ཁྱོད་ཀྱིས་ཀུན་རྟོག་བྱ་ཐབས་བྲལ། ངས་ཁྱོད་ཀྱིས་
གསོལ་བ་འདེབས་ཀྱིན་པ་མཐོང་ཚེ། ངའི་སེམས་སུ་སུ་ཞིག་གིས་ཁྱོད་ལ་གཟབ་ལྟ་དང་
གཟབ་ཉན་བྱེད་ཀྱིན་ཡོད་པའི་ཚོར་སྣང་སྐྱེས་འོང་། དེའི་རྐྱེན་གྱིས་བླ་ན་མེད་ཅིང་བྱང་
སེམས་ལྡན་པའི་དཀོན་མཆོག་གིས་ང་ཚོར་མགོན་སྐྱབས་གནང་གིན་པར་ང་ལ་ཡིད་
ཆེས་བརྟན་པོ་ཡོད་ཅིང་། ངས་སྔར་བས་ཀྱང་ཁྱོད་ལ་གཅེས་སྙིང་འདོད་པ་དང་། སྔར་
བས་ཀྱང་བྱ་བར་ཧུར་བརྩོན་བྱ་འདོད། དཀའ་ངལ་ལ་བཟོད་བསྲན་དང་ཤོང་ཡངས་
རྣམ་དག་བྱས་ཏེ། བག་ལྷོད་པོས་འཆི་བ་གདོང་གིས་བསུ་བར་འདོད། ཀྱེ། བྱང་སེམས་
ལྡན་པའི་སྐྱབས་མགོན་ལགས། ང་ཚེ་ལས་འདས་རྗེས་མ་ཡུམ་ངའི་སྐད་གདངས་དང་
གཅེས་ཕྲུག་ཚོ་ལྷན་འཛོམས་བྱེད་དུ་གཞུག་རོགས། ང་ཡི་ཨེན་རི་ཁོ་སླར་ཡང་མཐོང་
བའི་ཚེ་ན། ངས་ཚེ་ཐག་རིང་བའི་ཨེན་རི་ཁོར་རྟེན་འབྲེལ་ཞུ་བཞིན། ཁོ་ལ་སྐེ་འཇུ་བྱས་
ཏེ་གཏན་ནས་གཏན་དུ་གྱེས་མི་སྲིད། ཀྱེ། གསོལ་འདེབས་གྱིས་དང་། ང་ཚོས་མཉམ་དུ་
གསོལ་འདེབས་བྱེད། ང་ཚོས་འདི་ལྟར་དུང་བ་དང་བྱམས་བརྩེའི་ངང་དག་ཞིང་གི་ཡིད་
ཆེས་སེམས་སུ་དམ་པོར་འཛིན་ཨང་། ངའི་གཅེས་སུ་འོས་པའི་བུ་ཕྲུག །— ཁྱོད་ཀྱི་མ་ཡུམ་གྱིས།

ཟླ་གཉིས་པ།
ཐོབ་འོས་པའི་བྱ་དགའི་རྟགས་མ་ཐོབ་པ།
ཚེས་བཞི་ཉིན། རེས་གཟའ་སྤེན་པ།

དེ་རིང་སྔ་དྲོ། སློབ་གསོ་ལྟ་རྟོག་པ་ང་ཚོའི་སློབ་གྲྭའི་ནང་དུ་ཡོང་སྟེ་བྱ་དགའ་
གནང་བྱུང་། ཁོང་ནི་སྨ་ར་དཀར་པོར་གྱུར་ཅིང་ལུས་ལ་གྱོན་གོས་ནག་པོ་ཤ་སྟག་གྱོན་
པའི་སྐུ་ཞབས་ཤིག་རེད། སློབ་ཐུན་གྲོལ་ལ་ཉེ་བའི་སྐབས་སུ། ཁོང་དང་སློབ་གཙོ་གཉིས་
ཀ་མཉམ་དུ་ང་ཚོའི་སློབ་ཁང་ནང་དུ་སླེབས་ཤིང་། དགེ་རྒན་གྱི་འཁྲིས་སུ་བསྡད་ནས་
ང་ཚོ་ལ་དྲི་བ་མང་པོ་ཞིག་བཏོན་བྱུང་། དེར་མཐུད་ནས་བྱ་དགའ་ཨང་དང་པོའི་རྟགས་
མ་དེ་དྷེ་རོ་སི་ལ་གནང་བ་དང་། བྱ་དགའ་ཨང་གཉིས་པ་མ་བྱིན་པའི་སྔོན་དུ། ཁོང་
བཞེངས་བཞིན་ཡུད་ཙམ་ལ་སློབ་གཙོ་དང་དགེ་རྒན་དཔྱད་བསྡུར་བྱས་བྱུང་བས། ཚང་
མས་བྱ་དགའ་ཨང་གཉིས་པ་དེ་སུ་ལ་སྟེར་ངེས་སམ་སྙམ་ནས་ངང་སྒུག་བྱས་འདུག།
སྐབས་དེར་ལྟ་རྟོག་པས་སྐད་གསང་མཐོན་པོས་སྒྲོག་རྒྱུར། “ཐེངས་འདིའི་བྱ་དགའ་
ཨང་གཉིས་པ་ཐོབ་མཁན་ནི་པིའེ་ཏི་ཕེ་རེ་ཁོ་སི་རེད། དེའི་རྒྱུ་མཚན་ནི་ཁོས་ཁྱིམ་ནང་
གི་ལས་བྱ་བྲིས་པ་དང་། སློབ་ཁྲིད་ལ་ཉན་པ། ཡིག་གཟུགས་བྲིས་པ། དུས་རྒྱུན་གྱི་སྤྱོད་
ལམ་སོགས་ཕྱོགས་ཡོངས་ནས་ཧ་ཅང་བཟང” ཞེས་གསུངས་བྱུང་། སློབ་གྲོགས་ཚང་
མས་སྐེ་ཕྱིར་དཀྱོགས་ཏེ་ཕེ་རེ་ཁོ་སི་ལྟ་བཞིན། ཁོ་ལ་བྱ་དགའ་ཐོབ་པར་དགའ་བསུའི་
རྣམ་འགྱུར་སྟོན་པར་བྱེད། ཕེ་རེ་ཁོ་སི་ཡར་ལངས་བཞིན་དོན་དག་ཅི་ཞིག་བྱུང་སོང་
བའང་ཤེས་ཀྱིན་མི་འདུག །ལྟ་རྟོག་པས་“འདི་གར་ཤོག་དང” གསུངས་པས། ཕེ་རེ་ཁོ་
སི་རང་ཉིད་ཀྱི་སྡོད་གནས་དང་གྱེས་ཏེ་ཁྲིད་སྟེགས་ཀྱི་གམ་དུ་ཕྱིན། ལྟ་རྟོག་པས་ཁོའི་ལ་
སེར་འདྲ་བའི་ངོ་གདོང་དང་། ལུས་ལ་མི་འཚམ་པའི་ལྭ་བ་ཆེན་པོའི་ཁུད་དུ་ཤོར་བའི་
ལུས་གཟུགས་ཆུང་ངུ་། ད་དུང་གཞུང་དྲང་ཞིང་དོགས་སྣང་གིས་ཁེངས་པའི་མིག་ཟུང་
བཅས་ལ་གཟབ་ལྟ་བྱེད་བཞིན་འདུག །ཕེ་རེ་ཁོ་སིས་ལྟ་རྟོག་པའི་གཟབ་ལྟའི་མིག་
མདངས་ལ་གཡོལ་གྱིན་ཡོད་ནའང་། ཁོའི་མིག་མདངས་ཀྱི་གཏིང་རུམ་ནས་ཁོས་
མྱངས་པའི་དཀའ་སྡུག་ཡོངས་རྫོགས་སྦ་གསང་མི་ནུས་པར་གསལ་པོར་མཐོང་ཐུབ་ཀྱི་
འདུག །ལྟ་རྟོག་པས་བྱ་དགའི་རྟགས་མ་ཁོའི་བྲང་ཁར་བཏགས་ཤིང་། བརྩེ་བ་ཟབ་མོས་
ཁེངས་པའི་ངག་གིས། “ཕེ་རེ་ཁོ་སི།དེ་རིང་ངས་ཁྱོད་ལ་བྱ་དགའི་རྟགས་མ་གནང་བའི་
རྒྱུ་མཚན་ནི། སློབ་གྲོགས་ཚོའི་ཁྲོད་དུ་བྱ་དགའི་རྟགས་མ་ཐོབ་འོས་པ་ཁྱོད་ལས་ལྷག་པ་
གཞན་མེད་པས་ཡིན། ཁྱོད་ནི་བློ་རིག་ལྡན་ཞིང་སློབ་ལ་བརྩོན་པར་མ་ཟད། ད་དུང་སྙིང་
སྟོབས་ལྡན་ཞིང་གཞུང་རྒྱུད་དྲང་བའི་བྱིས་པ་ཡ་རབས་ཤིག་ཡིན་པས་ཀྱང་རེད།” ཅེས་
གསུངས་ཤིང་། སླར་ཡང་སློབ་གྲོགས་བྱིངས་ཡོངས་ཀྱི་ཕྱོགས་སུ་འཁོར་ཏེ། “ཚང་མས་
བལྟས་ན་དེ་འདྲ་ཞིག་ཨེ་རེད” ཅེས་དྲིས་བྱུང་། སློབ་གྲོགས་ཚང་མས་གདངས་གཅིག་
ངང་། “དངོས་གནས་རེད། དངོས་གནས་རེད” ཟེར། ཕེ་རེ་ཁོ་སིས་མཆིལ་མ་མིད་ཙམ་
བྱས་ཤིང་ཕྱིར་འཁོར་ནས་སྙིང་ཉེ་བའི་ངང་ཚང་མར་ལྟ་བར་བྱེད་ཅིང་། མིག་ཟུང་ལ་
ཚང་མར་བཀའ་དྲིན་ཞུ་བའི་འོད་མདངས་ཀྱིས་ཁེངས་འདུག །ལྟ་རྟོག་པས་“ཕྱིར་ལོག་
ཅིག །གཅེས་འོས་པའི་བུ་ཕྲུག །དཀོན་མཆོག་གིས་ཁྱོད་ལ་མགོན་སྐྱབས་གནང་
ངེས” ཞེས་གསུངས། སློབ་ཐུན་གྲོལ་བའི་དུས་ཚོད་ལ་སླེབས་བྱུང་བས། ང་ཚོ་འཛིན་གྲྭ་
གཞན་གྱི་སྔོན་དུ་སྒོར་བུད་པ་ཡིན། སློབ་ཁང་ལས་སྒོར་བུད་མ་ཐག་ཏུ་ང་ཚོས་ཚོམས་
ཆེན་དུ་མི་ཞིག་ལངས་འདུག་པ་མཐོང་བྱུང་། ཁོ་ནི་ཕེ་རེ་ཁོ་སིའི་ཡབ་ཆེན་ཏེ་མགར་བ་
ཡིན་འདུག །སྐྱ་བོར་གྱུར་པའི་ངོ་གདོང་དེ་གནག་པོར་བསྡུས་འདུག་ཅིང་། སྐྲ་ལོ་མིག་
མདུན་དུ་བསྣར་པ་དང་ཞྭ་མོ་འཕྲེད་གྱོན་བྱས་འདུག་ལ། སྒྱིད་པ་འདར་སིག་སིག་བྱེད་
ཀྱིན་མཆིས། དགེ་རྒན་གྱིས་ཁོ་རང་མཐོང་མ་ཐག་སློབ་གསོ་ལྟ་རྟོག་པའི་རྣ་འགྲམ་དུ་
ཤབ་ཤུབ་ཀྱི་ཚིག་འགའ་བཤད་བྱུང་ལ། ལྟ་རྟོག་པས་དེ་མུར་ཕེ་རེ་ཁོ་སི་བོས་ཏེ། ཁོ་ཁྲིད་
ནས་ཁོའི་ཡབ་ཆེན་གྱི་གམ་དུ་སོང་བས། ཕེ་རེ་ཁོ་སི་སྐྲག་སྟེ་ལུས་ཡོངས་འདར་གྱིན་
འདུག །དགེ་རྒན་དང་སློབ་གཙོ་ཡང་སླེབས་བྱུང་ལ། སློབ་གྲོགས་མང་པོའང་མཐའ་རུ་
རུབ་བྱུང་། “ཁྱེད་ནི་བྱིས་པའི་ཡབ་ཆེན་ལགས་ཡིན་ནམ།” ལྟ་རྟོག་པས་ཁོའི་གྲོགས་པོ་
ཞིག་ལ་འཕྲད་པ་ལྟར་སྤྲོ་སྣང་ཆེན་པོས་དེ་ལྟར་དྲིས་ཤིང་། ཁོས་ལན་ཅི་གདབ་ལ་ངང་
སྒུག་མི་བྱེད་པར་མུ་མཐུད་དུ། “ཁྱེད་ལ་རྟེན་འབྲེལ་ཞུ། ལྟོས་དང་། ཁྱེད་ཀྱི་བུ་ཕྲུག་ལ་བྱ་
དགའ་ཨང་གཉིས་པ་ཐོབ་བྱུང་། འཛིན་གྲྭའི་ནང་གི་སློབ་གྲོགས་ལྔ་བཅུ་ང་བཞི་ལས་
ཁྱད་དུ་འཕགས་པར་འདུག །ཁོའི་རྩོམ་ཡིག་དང་རྩིས་རིག་སོགས་བསླབ་བྱ་གཞན་
ཐམས་ཅད་བསླབས་པ་ཧ་ཅང་བཟང་།ཁོ་ནི་བློ་རིག་རྒོད་ཅིང་ཧུར་བརྩོན་བྱེད་པའི་བྱིས་
པ་ཞིག་རེད་པས། རྗེས་སུ་མདུན་ལམ་ཡག་པོ་ཡོད་ངེས། ཁོ་ནི་དངོས་གནས་བྱིས་པ་ཡ་
རབས་ཤིག་རེད། སློབ་གྲོགས་ཚང་མ་ཁོ་ལ་དགའ་ཞིང་གུས་མཐོང་བྱེད། ཁྱེད་ཀྱང་རང་
ཉིད་ཀྱི་བུ་ཕྲུག་གི་ཆེད་དུ་ང་རྒྱལ་སྐྱེས་ངེས་པར་ང་ལ་ཡིད་ཆེས་ཡོད” གསུངས་བྱུང་།
མགར་བ་ནི་ཉན་བཞིན་དུ་ཁ་གདངས་པར་གྱུར་སོང་ལ། མིག་གི་ཧུར་རེར་ལྟ་རྟོག་པ་
དང་སློབ་གཙོར་ཅེར་བ་དང་། དེ་ནས་ཁོའི་མདུན་དུ་མགོ་བོ་དུད་ཅིང་འདར་སིག་སིག་
བྱེད་ཀྱིན་པའི་བུ་ཆུང་ལ་ཅེར་བྱུང་། སྐབས་འདིར་ཕལ་ཆེར་ཁོས་གཞི་ནས་ཐེངས་དང་
པོར་རྟོགས་བྱུང་བ་སྟེ། ཁོས་དུས་ཀུན་ཏུ་ཉམ་ང་བའི་བྱིས་པ་འདི་མནར་སྡུག་མྱོང་དུ་
བཅུག་ཀྱང་། བྱིས་པས་དུས་ཀུན་ཏུ་བློ་རྩ་བརྟན་པོས་བཟོད་སྒོམ་གནང་གིན་པ་གཞི་
ནས་རྟོགས་བྱུང་། ཁོ་རང་ཐོག་མར་ཤིན་ཏུ་ཧང་སང་བར་གྱུར་པ་དང་། དེར་མཐུད་ནས་
ཧ་ཅང་འགྱོད་གདུང་དྲག་པོ་སྐྱེས་བྱུང་། གང་མྱུར་ངང་སྔོན་དུ་ཕྱིན་ཏེ་བུ་ཆུང་གི་མགོ་
བོར་འཁྱུད་ཅིང་། ཁོའི་མགོ་བོ་རང་ཉིད་ཀྱི་བྲང་ཁར་དམ་དུ་སྦྱར་བྱུང་། ང་ཚོ་ཕེ་རེ་ཁོ་
སིའི་ཕྱོགས་སུ་སོང་ཞིང་། ངས་ཁོ་དང་གྷར་རོ་ནེ། ཁོ་ར་ཆི་གསུམ་ག་རེས་གཟའ་ཕུར་
བུའི་ཉིན་ངེད་རྩེ་རུ་ཡོང་བར་མགྲོན་འབོད་བྱས། སློབ་གྲོགས་ཚོས་ཟིང་ལོང་ངང་ཕེ་རེ་
ཁོ་སིར་གྱེས་ཕྱག་འབུལ་བ་སྟེ། ལ་ལས་ཁོའི་ཕྲག་པར་རྡེབ་ཙམ་བྱེད་པ་དང་། ལ་ལས་
ཁོའི་བྱ་དགའི་རྟགས་མ་རེག་ཙམ་བྱེད། མི་རེ་རེས་ཁོ་ལ་སྐད་ཆ་རེ་བཤད་ནས་རྟེན་
འབྲེལ་ཞུས། ཁོའི་ཡབ་ཆེན་གྱིས་ཧད་དེ་ང་ཚོར་བལྟས་ཏེ་སྔར་བཞིན་བུ་ཆུང་བྲང་ཁར་
དམ་པོར་སྦྱར་འདུག་ཅིང་། ཕེ་རེ་ཁོ་སི་ནི་ཁོའི་བྲང་ཁར་འཐམས་ནས་རང་དབང་མེད་
ངུ་སྔངས་བྱེད་ཀྱིན་འདུག །

ཆོད་སེམས།
ཚེས་ལྔ་ཉིན། རེས་གཟའ་པ་སངས།

ཕེ་རེ་ཁོ་སི་ལ་བྱ་དགའ་ཐོབ་པ་མཐོང་བས་ང་ལ་གཡོ་འགུལ་དྲག་པོ་ཐེབས་བྱུང་།
ང་ལ་ད་བར་དུ་བྱ་དགའ་ཐེངས་གཅིག་ལ་ཐོབ་མ་མྱོང་བ་རེད་ཨང་། ཉེ་ཆར་ངས་སློབ་
སྦྱོང་ལ་ཧུར་བརྩོན་མ་བྱས་པས་རང་ཉིད་ཀྱང་རང་ལ་ཡིད་མི་ཚིམ་པར་གྱུར་ལ། དགེ་
རྒན་དང་ཡབ་ཡུམ་ཚང་མ་ཡང་ང་ལ་ཡིད་ཚིམ་གྱིན་མི་འདུག །ངས་སློབ་སྦྱོང་ལ་ཧུར་
བརྩོན་བྱེད་དུས་ཀྱི་སྤྲོ་བ་དེ་ཡང་བསྐྱར་ཉམས་སུ་མྱོང་མི་ནུས། དེ་སྔ་ལས་བྱ་བྲིས་ཚར་
ཏེ་རྩེ་རུ་འགྲོ་བའི་སྐབས་སུ། དངོས་གནས་སྤྲོ་སྐྱིད་ཀྱིས་རབ་ཏུ་ཁེངས་འགྲོ་མོད། ད་ནི་
ཕལ་ཆེར་ཟླ་གཅིག་ལ་རྩེ་རུ་མ་ཕྱིན་པ་དང་ཡོངས་སུ་མཚུངས། ད་ལྟ་ང་དང་ཁྱིམ་མི་
གང་པོ་མཉམ་དུ་འཛོམས་ནས་བཟའ་བཏུང་ལ་རོལ་བའི་སྐབས་སུའང་། ཕལ་ཆེར་ང་
གཅིག་པུ་ནི་གྲིབ་མ་ནག་པོ་ཞིག་གིས་ཡོངས་སུ་གཡོགས་ཡོད་པ་དང་མཚུངས། རྣ་
ལམ་དུ་ནམ་ཡང་རྒྱུན་ཆད་མེད་པའི་སྐད་ཆ་ཞིག་གིས་ང་ལ། “འདི་ལྟར་མུ་མཐུད་དུ་
འགྲོ་མི་རུང་བར་འདུག །འདི་ལྟར་སོང་ན་གཏན་ནས་མི་འགྲིག” ཟེར་གྱིན་འདུག
ནམ་རྒྱུན་དགོང་ཁའི་དུས་སུ། བྱིས་པ་མང་པོ་ཞིག་བཟོ་པ་རྣམས་ཀྱི་གྲས་སུ་ཞུགས་ཏེ།
བཟོ་གྲྭ་ནས་ལས་གྲོལ་བྱས་ཤིང་དྲ་སྒོའི་མདུན་གྱི་ཐང་ཆེན་བརྒྱུད་ནས་རང་ཁྱིམ་དུ་
བསྐྱོད་ཀྱིན་པ་ངས་ཀྱང་མཐོང་གིན་འདུག །ཁོ་ཚོ་ཧ་ཅང་ཐང་ཆད་ཡོད་ནའང་ཧ་ཅང་
སྤྲོ་སྐྱིད་ཀྱིས་ཁེངས་འདུག །ཁོ་ཚོ་གོམ་སྟབས་ཆེན་པོས་མདུན་དུ་བསྐྱོད་ཀྱིན་དུ་སྐད་
མཐོན་པོས་ཀུ་རེ་རྩེ་བ་དང་། སོལ་རྡུལ་གྱིས་ནག་པོར་སྦགས་པའམ་ས་རྩི་ཡིས་དཀར་
པོར་གྱུར་པའི་ལག་པས་ཕན་ཚུན་གྱི་ཕྲག་པར་རྡེབ་བཞིན། རང་ཁྱིམ་དུ་དགོང་ཟས་
བཟའ་བར་བྲེལ་སྟབས་ཀྱིས་སྐྱོད་ཀྱིན་འདུག སྐབས་འདི་དག་ཏུ་ངས་འདི་སྙམ་དུ་
སེམས་འོང་སྟེ།ཁོ་ཚོ་ཞོགས་པ་ནམ་མ་ལངས་གོང་ལས་ཀར་ཆས་པ་ནས་བཟུང་ད་བར་
དུ་སྡུག་ལས་མྱངས་པ་རེད་ཅིང་། ད་དུང་ཁོ་ཚོའི་ཁྲོད་དུ་བྱིས་པའང་ཡོད་པ་མ་རེད་
དམ། ཁོ་ཚོས་ཁང་པའི་ཐོག་དང་། ཐབ་ཆེན་གྱི་འགྲམ། ཡང་ན་འཕྲུལ་ཆས་ཀྱི་འཁྲིས་
དག་ཏུ་ཏག་ཏག་ཉིན་གང་པོར་ལས་ཀར་འབད་པ་རེད་ལ། ཐ་ན་ལ་ལས་ཆུ་ནང་དང་ས་
འོག་ཏུའང་ལས་ཀ་ལས་ཀྱིན་ཡོད་ནའང་། ཉིན་རེ་བཞིན་ལྟོགས་སྐོམ་སེལ་ཐབས་ཙམ་
གྱི་བཟའ་བཏུང་ལས་རེག་གིན་མེད་པ་རེད་ཨང་སྙམ། ངས་དེ་ལྟར་སྙམ་པའི་མོད་ལ་ཧ་
ཅང་ངོ་གནོང་བའི་སྣང་བ་ཞིག་སྐྱེས་འོང་། ངས་ནི་ཉིན་གང་པོར་རྩོམ་ཡིག་ཤོག་ལྷེ་ཁ་
ཤས་འབྲི་ཁུལ་ཙམ་བྱས་པ་ལས་ལས་ཀ་ཅི་ཡང་བྱེད་ཀྱིན་མེད་པས། ང་ནི་རང་ལ་
ཡིད་མི་ཚིམ། ཤིན་ཏུ་ཡིད་མི་ཚིམ། ཡབ་ཆེན་ཐུགས་དགྱེས་ཀྱིན་མེད་པ་བལྟས་པས་
ཤེས་ནུས་ཏེ། ཁོང་གིས་སྐད་ཆ་ཚིག་འགའ་བཤད་སྙིང་འདོད་ཀྱང་ཁ་རུ་ཕུད་མ་བྱུང་།
ཁོང་གིས་ནམ་ཡང་ངས་རང་རྟོགས་ངང་བཅོས་བསྒྱུར་བྱས་ཡོང་བར་རེ་སྒུག་བྱེད་
ཀྱིན་འདུག །ཀྱེ་མ། སྙིང་ཉེ་བའི་ཡབ་ཆེན་ལགས། ཁོང་གིས་ཅི་འདྲའི་དཀའ་སྡུག་
མྱོང་གིན་ཡོད་པ་རེད་ཨང་། ཁྱིམ་ནང་དུ་བཀོལ་སྤྱོད་བྱེད་པའི་ཅ་ལག་རེ་རེ་དང་།
ངའི་བཟའ་བཏུང་དང་རྒྱན་གོས་ཡོད་ཚད། ངས་སྦྱངས་པའི་ཤེས་རིག་ཡོངས་རྫོགས།
ང་ལ་སྤྲོ་བ་བསྐྱེད་པའི་དངོས་པོ་ཚང་མ། ཐམས་ཅད་ཀྱང་ཡབ་ཆེན་གྱི་རྔུལ་ཁྲག་ལ་
བརྗེས་ནས་ཐོབ་པ་མ་རེད་དམ། ཡིན་ནའང་ངས་ད་དུང་དོན་ཅི་ཡང་མེད་པ་ལྟར་ལས་
ཅི་ཡང་བསྒྲུབ་ཀྱིན་མེད་ལ། དོན་རྩག་རྩིག་གང་དང་ཅི་ལ་ཡང་ཡབ་ཆེན་གྱིས་སེམས་
ཚེགས་དང་ངལ་ལས་མྱོང་གིན་ཡོད་པ་ལས། ངས་ནི་གཏན་ནས་ཧུར་བརྩོན་བྱ་ཤེས་
ཀྱི་མི་འདུག །ཀྱེ་ཧུད། ད་ནི་མུ་མཐུད་དུ་འདི་ལྟར་འགྲོ་མི་རུང་། འདི་ལྟར་ན་རྒྱུ་འབྲས་
དང་གཏན་ནས་མི་མཐུན། འདི་དག་གིས་ང་རང་དངོས་གནས་འུ་ཐུག་ཏུ་བཅུག་སོང་།
དེ་རིང་ནས་མགོ་བརྩམས་ཏེ། ངས་ཀྱང་སི་ཏར་ཏི་བཞིན་དུ་བསྲན་ཚུགས་ཤིང་ཨམ་
གཙིགས་བསྡམས་ཏེ་སློབ་སྦྱོང་ལ་འབད་བརྩོན་བྱ་རྒྱུ་ཡིན། ངས་ངར་ཤུགས་མི་ལྷོད་
ལ་བརྩེ་བ་མེད་པའི་ངང་སྒྱིད་ལུག་དང་འཐབ་རྩོད་བྱ་རྒྱུ་ཡིན། ངས་དཀའ་ངལ་ལ་མི་
འཇིགས་པར་སྲོག་དང་བསྡོས་ནས་ཧུར་བརྩོན་བྱ་རྒྱུ་ཡིན། ཐ་ན་ངལ་བས་གཟིར་ཞིང་
ནད་ཀྱིས་གདུང་ན་ཡང་རྒྱུན་འཁྱོངས་བྱ་རྒྱུ་ཡིན། མདོར་ན་ངས་འདི་ལྟ་བུའི་སྙིང་བོ་
མེད་ཅིང་། རང་གིས་བསམས་ན་ཡིད་ཆད་པ་དང་གཞན་གྱིས་བལྟས་ན་ཞེ་ཁྲེལ་བའི་
འཚོ་བ་ལ་འབྲེལ་ཐག་གཏན་གཅོད་བྱ་རྒྱུ་ཡིན། ངས་སྙིང་སྟོབས་ཧུར་བསྐྱེད་སྒོས་
ནུས་པ་ཡོད་ཚད་སློབ་སྦྱོང་གི་སྟེང་དུ་འབུལ་དགོས་ཨང་། འདི་ལྟར་བྱས་ན་ངས་གཞི་
ནས་སློབ་གསེང་གི་ངལ་གསོའི་བདེ་བ་དང་རྩེད་འཇོ་ཡི་སྤྲོ་སྣང་ཉམས་སུ་མྱོང་ཐུབ་
ལ། འདི་ལྟར་བྱས་ན་ངས་གཞི་ནས་དགེ་རྒན་གྱིས་ང་ལ་བསྟན་པའི་སྙིང་ཉེ་བའི་
འཛུམ་མདངས་དེ་སླར་ཡང་མཐོང་ཐུབ་པར་མ་ཟད། གཞི་ནས་ཡབ་ཆེན་གྱིས་ཕུལ་
བའི་སྨོན་འདུན་གྱི་ཚིག་དང་ཞིམ་མངར་གྱི་འོ་དེ་ཡང་བསྐྱར་རེག་ཐུབ་ངེས། །

རྩེད་ཆས་མེ་འཁོར།
ཚེས་བཅུ་ཉིན། རེས་གཟའ་པ་སངས།

ཁ་སང་། ཕེ་རེ་ཁོ་སི་དང་གྷར་རོ་ནེ་གཉི་ག་ངེད་ཚང་ལ་རྩེ་རུ་སླེབས་བྱུང༌།
གཉིས་རྒྱལ་པོའི་ཁྱིམ་རྒྱུད་ཀྱི་གཅེས་ཕྲུག་ཡིན་པའི་དབང་དུ་བཏང་ན་ཡང་། འདི་ལྟ་
བུའི་སྣེ་ལེན་བཟང་པོ་ཞིག་རེག་མི་སྲིད་ཅེས་ངས་ཁ་ཚོན་བཅད་ནས་བཤད་ཕོད། གྷར་
རོ་ནེ་ནི་ཐེངས་དང་པོར་ངེད་ཚང་ལ་ཡོང་བ་ཡིན་ཏེ། ཁོའི་གཤིས་ཀ་ནི་ཡོད་ཚད་ཁོང་
དུ་སྦེད་པའི་སྐོར་ཡིན་པས། དུས་རྒྱུན་སྐད་ཆ་མང་པོ་བཤད་པར་མི་སྤྲོ་ལ། ད་དུང་མི་
གཞན་གྱིས་ཁོ་རང་གཟུགས་ཆེ་ཡང་ལོ་རིམ་གསུམ་པ་འདོན་གྱིན་པར་འཕྱ་སྨོད་བྱེད་
པར་དོགས་ཀྱིན་ཡོད་པས། ནམ་རྒྱུན་གྲོགས་པོ་གཞན་གྱི་ཁྱིམ་ནང་དུ་རྩེ་རུ་འགྲོ་བ་ཧ་
ཅང་ཉུང་། ཁོ་ར་ཆི་ནི་ཁོའི་ཡབ་ཆེན་དང་གྱེས་ཡུན་རིང་བ་དང་། ཉེ་ཆར་ཁོའི་ཡབ་
ཆེན་ཨ་མེ་རི་ཁ་ནས་ཕྱིར་ཁྱིམ་དུ་ལོག་བྱུང་བས་ཁོ་གཉིས་དང་ལྷན་དུ་ཡོང་མི་
འདུག ། ཁོ་ཚོ་སྒོ་ནང་ནས་འཛུལ་མ་ཐག་མ་ཡུམ་མྱུར་མོར་མདུན་དུ་སླེབས་ཏེ་ཕེ་
རེ་ཁོ་སི་ལ་འོ་བྱས་བྱུང་ལ། ཡབ་ཆེན་གྱིས་གྷར་རོ་ནེ་ཁྲིད་དེ་མ་ཡུམ་ལ་མཚམས་
སྦྱོར་བྱ་རྒྱུར། “གྷར་རོ་ནེ་ནི་ཁོ་རེད། ཁོ་ནི་ཕུལ་དུ་བྱུང་བའི་གཞོན་ནུ་ཞིག་ཡིན་པའི་
མི་ཚད། ད་དུང་གཟུ་བོར་གནས་པའི་མི་དྲག་ཅིག་ཀྱང་རེད” གསུངས། གྷར་རོ་ནེས་སྐྲ་
ལོ་ཟིང་ངེ་བའི་མགོ་བོ་མར་དུད་ཅིང་། ལྐོག་ཏུ་ང་ལ་མིག་ཀྲབ་ཀྲབ་ཀྱི་བརྡ་ཞིག་བསྟན་
བྱུང་། ཕེ་རེ་ཁོ་སིས་བྱ་དགའི་རྟགས་མ་བཏགས་ཤིང་ཧ་ཅང་སྤྲོ་སྣང་གིས་ཁེངས་
འདུག །དེའི་རྒྱུ་མཚན་ནི་ཁོའི་ཡབ་ཆེན་སླར་ཡང་ལས་ཀར་སོང་བར་མ་ཟད། ཉིན་
ལྔ་ལ་ཆང་མ་འཐུང་བ་དང་། ད་དུང་བུ་ཕྲུག་ཁྲིད་ནས་མགར་ཁང་དུ་འགྲོ་བར་ཡང་
ཡིད་འཐད་པ་སྟེ། ཕལ་ཆེར་མི་གཞན་པ་ཞིག་ཏུ་འགྱུར་སོང་བ་ལྟར་སྣང་བས་རེད། ང་
ཚོ་མཉམ་དུ་རྩེ་མགོ་རྩོམ་དུས། ངས་རང་ཉིད་ཀྱི་རྩེད་ཆས་ཡོངས་རྫོགས་ཕྱིར་བཏོན་ནས་
མཉམ་དུ་རྩེ་རུ་བཅུག །ཕེ་རེ་ཁོ་སི་ནི་ངའི་མེ་འཁོར་ཆུང་བ་དེ་ལ་དགའ་བར་གྱུར་སོང་།
ལྡེ་མིག་གིས་གཅུ་ཙམ་བྱས་འཕྲལ་མེ་འཁོར་རང་ཉིད་ལམ་དུ་བཞུད་འགྲོ་བས། ཁོ་ལ་
མཚར་སྣང་ཚད་མེད་སྐྱེས་ཀྱིན་འདུག །ཕེ་རེ་ཁོ་སི་ཡིས་རྩེད་ཆས་འདི་རིགས་གཏན་
ནས་མཐོང་མ་མྱོང་བས། ཁོས་མིག་རྡེབ་ཙམ་ཡང་མི་བྱེད་པར་ཁ་དོག་ལྗང་ཁུ་དང་སེར་
པོ་ཡིན་པའི་འཁོར་ཁང་སྦྲེལ་མར་མཐུད་པར་ཡང་ལྟ་བསྐྱར་ལྟ་བྱེད། ངས་ལྡེ་མིག་ཁོའི་
ལག་ཏུ་བྱིན་པ་ན། ཁོ་ས་ཐོག་ཏུ་པུས་ཚུགས་ཀྱིས་བསྡད་དེ་མེ་འཁོར་ཆུང་བར་རྩེད་པ་
ལས་མགོ་བོ་འདེགས་ཙམ་ཡང་མི་བྱེད། ངས་ད་བར་དུ་ཁོ་རང་འདི་ལྟར་ཡིད་སྤྲོ་བཞིན་
པ་མཐོང་མ་མྱོང་། ཁོའི་ཁ་ནས་ཡང་དང་ཡང་དུ། “དགོངས་པ་མ་ཚོམ། དགོངས་པ་མ་
ཚོམ།” ཟེར་ནས་ངེད་གཉིས་ལ་མེ་འཁོར་གྱི་ལམ་འགོག་ཏུ་མི་འཇུག །མཇུག་མཐར་མེ་
འཁོར་རང་འགུལ་གྱིས་བསྡད་པའི་ཚེ། ཁོས་སེམས་ཆུང་གཟབ་ནན་ངང་མེ་འཁོར་ལག་
ཏུ་བླངས་ནས་ཞིབ་ལྟ་བྱེད་ཅིང་། སླར་ཡང་སེམས་ཆུང་གཟབ་ནན་གྱིས་ཕྱིར་ས་ཐོག་ཏུ་
འཇོག་པའི་ཚུལ་ལ་བལྟས་ཚེ། དེ་ནི་རྒྱུ་ཤེལ་ལས་གྲུབ་ཅིང་གང་བྱུང་ངང་ཆག་སྐྱོན་ཤོར་
འགྲོ་བས་ཧ་ཅང་སྐྲག་གིན་པ་དང་ཡོངས་སུ་མཚུངས། ཁོས་ཡང་དང་ཡང་དུ་མེ་འཁོར་
འབྱིད་འབྱིད་བྱེད་ཅིང་སླར་ཡང་ཞིབ་ཕྲའི་ངང་ལྟ་བཞིན་གདོང་ལ་འཛུམ་ཞིག་མངོན།
ང་ཚོ་ཁོའི་འཁྲིས་སུ་ལངས་ནས་ཁོ་ལ་བལྟས། ང་ཚོས་ཁོའི་སྐམ་ཞིང་ཕྲ་བའི་སྐེ་ཚིགས་
དང་ཧ་ཅང་ཆུང་བའི་རྣ་འབྱོག་ལ་བལྟས། ཐེངས་ཤིག་ཁོའི་རྣ་འབྱོག་གི་ཐོག་ནས་ད་དུང་
ཁྲག་ཀྱང་བཞུར་མྱོང་བ་མིན་ནམ། ངས་ཁོའི་ཧ་ཅང་ཆེ་ཐལ་བའི་སྟོད་གོས་ལ་བལྟས་
ཤིང་། ཕུ་ཐུང་རིང་པོ་ལས་ཕྱིར་མངོན་པའི་ནད་པ་ཞིག་དང་འདྲ་བར་སྐམ་རིད་དུ་གྱུར་
པའི་དཔུང་པ་ཟུང་ལ་བལྟས། རེད་ཡ། དཔུང་པ་འདི་གཉིས་ཀས་ཐེངས་ག་ཚོད་ཅིག་ལ་
གཞན་གྱི་ཁུ་ཚུར་གྱི་རྡེག་རྡུང་འགོག་མྱོང་བ་ཤེས་ཐབས་བྲལ། ངོ་མ། སྐབས་དེར་ངས་
དངོས་གནས་རང་ཉིད་ཀྱི་རྩེད་ཆས་ཡོད་ཚད་དང་། དཔེ་ཆ་ཡོད་ཚད་ཕྱིར་བཏོན་ནས་
ཁོའི་མདུན་དུ་སྤུངས་འདོད་སྐྱེས་བྱུང་
ལ། ཆེས་མཇུག་མཐའི་རང་ཉིད་ཀྱི་
ལྟོགས་སྐོམ་སེལ་བྱེད་ཀྱི་སྒོང་ཕྱེ་ཁམ་
གང་དེ་ཡང་ཉར་ནས་ཁོ་ལ་སྟེར་བ་
དང་། ངའི་ལུས་སྟེང་གི་གྱོན་གོས་
ཡོད་ཚད་ཕུད་དེ་ཁོ་ལ་གྱོན་དུ་
གཞུག་འདོད་སྐྱེས་བྱུང་། ང་རང་ས་
རུ་པུས་ཚུགས་སུ་བསྡད་ནས་ཁོའི་
ལག་པ་གཉིས་ལ་འོ་བྱེད་འདོད་སྐྱེས་
བྱུང་། “མ་མཐའ་ཡང་མེ་འཁོར་ཆུང་
ངུ་འདི་ངས་ཁོ་ལ་སྟེར་དགོས།” ངས་
དེ་ལྟར་སྙམ་ཡང་སྔོན་ལ་ཡབ་ཡུམ་
གཉིས་ཀྱི་ཡིད་འཐད་བརྒྱུད་དགོས་པ་ཡིན། ཏག་ཏག་སྐབས་འདི་ལ། ངའི་ཚོར་སྣང་དུ་
མི་ཞིག་གིས་ངའི་ལག་པའི་ནང་དུ་ཤོག་བྱང་ཞིག་བཙུད་བྱུང་། མགོ་བོ་དཀྱོགས་ནས་
བལྟས་པ་ན། མ་གཞི་ངའི་ཡབ་ཆེན་གྱིས་བྱིན་པ་ཡིན་འདུག་ཅིང་། ཤོག་བྱང་གི་ཐོག་ཏུ་
ཞན་སྨྱུག་གིས། “ཕེ་རེ་ཁོ་སི་ཁྱོད་ཀྱི་མེ་འཁོར་ཆུང་བ་ལ་དགའ་བཞིན་འདུག །ཁོ་ལ་
རྩེད་ཆས་ཅི་ཡང་མེད་པས། ཁྱོད་ཀྱི་སེམས་སུ་བསམ་ཚུལ་ཅི་ཡང་མེད་དམ” ཞེས་བྲིས་
འདུག །ངས་དེ་མ་ཐག་ཏུ་ལག་པ་གཉིས་ཀྱིས་མེ་འཁོར་ཆུང་ངུ་ཡར་བཏེགས་ཏེ་ཕེ་རེ་ཁོ་
སིའི་ལག་ཏུ་འཇོག་ཞོར་དུ། ཁོ་ལ་“ཁྱོད་ཀྱིས་བསྣམས་རོགས། འདི་ཁྱོད་ཀྱི་ཡིན” ཞེས་
བཤད། ཁོས་ང་ལ་ལྟ་བཞིན་དོན་དག་ཅི་ཡིན་གྱི་ཧ་མ་གོ་ཡིན་མི་འདུག་པས། ངས་ཁོ་ལ་
འགྲེལ་བཤད་ཀྱི་ཚུལ་དུ། “ཁྱོད་ཀྱིས་ཁྱེར་ཅིག །ངས་ཁྱོད་ལ་བྱིན་པ་ཡིན” ཞེས་བཤད།
ཁོས་ང་ལ “འོན་ཀྱང་། ཅིའི་ཕྱིར་དུ” ཟེར། ཡབ་ཆེན་གྱིས་ངའི་ཚབ་བྱས་ཏེ་གསུངས་
རྒྱུར། “ཨེན་རི་ཁོ་ནི་ཁྱོད་ཀྱི་གྲོགས་པོ་ཡིན་པས་ཁོ་ཁྱོད་ལ་ཧ་ཅང་འདང་རྩིས་ཆེ་བར་
འདུག །འདི་ནི་ཁྱོད་ལ་བྱ་དགའི་རྟགས་མ་ཐོབ་པའི་ལེགས་སྐྱེས་ཀྱི་ཚབ་ཏུ་ཕུལ་བ་
རེད།” ཕེ་རེ་ཁོ་སིས་ཧ་ཅང་ཉམ་ཆུང་ངང་། “ངས་རང་ང་ཁྱིམ་དུ་ཁྱེར་ཆོག་པ་རེད་
དམ” ཞེས་དྲིས་བྱུང་། “ཁྱོད་ལ་བྱིན་པ་རེད་པས་ཅི་ལ་མི་ཆོག” ང་ཚོས་མཉམ་དུ་ལན་
བཏབ། ཁོ་སྒོ་ཁར་སོང་རྗེས་འགྲོ་མི་ཕོད་པར་སླར་ཡང་བསྡད་བྱུང་། ཁོ་ཧ་ཅང་དགའ་
བཞིན་འདུག །ཁོའི་མཆུ་འདབ་འདར་ཙམ་འདར་ཙམ་བྱས་ཏེ་དགོད་བཞིན་ང་ཚོར་
བཀའ་དྲིན་ཞུ་ལ། གྷར་རོ་ནེས་ཁོ་ལ་རོགས་བྱས་ཏེ་མེ་འཁོར་ཆུང་ངུ་ལག་ཕྱིས་ཀྱི་ཁུད་དུ་
གཅུད་བྱུང་། ཕེ་རེ་ཁོ་སིས་ང་ལ། “རྗེས་ཕྱོགས་ཁྱེད་རང་མགར་ཁང་ནང་དུ་ངའི་ཡབ་
ཆེན་ལ་བལྟ་རུ་ཡོང་སྐབས་། ངས་ཁྱོད་ལ་གཟེར་བུ་ཁ་ཤས་སྟེར་ངེས་ཡིན” ཟེར། ངའི་
མ་ཡུམ་གྱིས་མེ་ཏོག་ཆུན་པོ་ཞིག་གྷར་རོ་ནེའི་སྒྲོག་ལུང་དུ་བཙུགས་ནས་ཁོའི་མ་ཡུམ་
ལགས་ལ་ཕུལ་ཅིག་ཅེས་གདམས་པ་ན། གྷར་རོ་ནེས་སྐད་གདངས་སྦོམ་པོས “བཀའ་
དྲིན་ཆེ” ཞེས་ཟེར། ཁོས་མགོ་བོ་ཡར་མི་འདེགས་མོད། འོན་ཀྱང་ཁོའི་མིག་ཟུང་ལས་
ལྷད་མེད་གཞུང་དྲང་གི་འོད་སྣང་ཞིག་འཚེར་གྱིན་འདུག །

ཁེངས་སེམས།
ཚེས་བཅུ་གཅིག་ཉིན། རེས་གཟའ་སྤེན་པ།

ནམ་རྒྱུན་ཕེ་རེ་ཁོ་སི་ལམ་དུ་འགྲོ་དུས་མཉམ་འཇོག་མ་བྱས་པར། ནོ་བྷི་སི་ལ་
ཐོགས་ཙམ་བྱས་པའི་སྐབས་དག་ཏུ། ནོ་བྷི་སིས་ཧ་ཅང་སུན་སྣང་སྐྱེས་མདོག་གིས་ཕུ་
ཐུང་ལ་ལག་པས་སྤྲུག་སྤྲུག་བྱེད་ཀྱིན་འདུག །ལྟས་ངན་དེ་ལྷན་སྐྱེས་ཀྱིས་ཁེངས་སེམས་
ཆེ་བ་ཞིག་འདུག་པ་ནི་ཁོའི་ཡབ་ཆེན་ལ་སྒོར་མོ་མང་པས་རེད། དྷེ་རོ་སིའི་ཡབ་ཆེན་
ལའང་སྒོར་མོ་མང་བ་རེད་མོད། འོན་ཀྱང་དྷེ་རོ་སི་ནི་ཁོ་ལྟ་བུ་ཞིག་གཏན་ནས་མིན། ནོ་
བྷི་སིས་ནམ་ཡང་རང་ཉིད་ཀྱི་སྡོད་ས་མི་གཞན་གྱིས་བསླད་པར་དོགས་ཏེ། རྐུབ་སྟེགས་
ནར་མོ་རིང་པོ་ཞིག་ཉར་འདོད་སྐྱེས་ཀྱིན་འདུག ཁོས་མི་ལ་ལྟ་དུས་སུ་མགོ་ནས་རྐང་
པའི་བར་དུ་གཟབ་ལྟ་བྱེད་པར་མ་ཟད། ད་དུང་ཁ་ཡི་འགྲམ་དུ་མཐོང་ཆུང་གི་འཛུམ་
ཞིག་མངོན་པར་བྱེད། ང་ཚོ་གྲལ་སྟར་བསྒྲིགས་ཏེ་སློབ་ཁང་ལས་ཕྱིར་འབུད་པའི་
སྐབས་སུ། གལ་ཏེ་གྲལ་མཉམ་དུ་ཡོད་པའི་མི་དེ་ཁོའི་རྐང་པའི་ཐོག་ཏུ་སྤོས་ཙམ་བྱས་
ཚེ་ཆག་སྒོ་བསླངས་པ་རེད། དོན་དག་ཆུང་ཆུང་དེ་ཙམ་གྱི་ཆེད་དུ་ཁོས་མི་ལ་རྣར་
གཟན་པའི་སྡིགས་མོ་བྱེད་པའམ། ཡང་ན་ཁོའི་ཡབ་ཆེན་བོས་ཏེ་སློབ་ཁང་དུ་འཁྲིད་
ཡོང་རྒྱུ་ཟེར་ནས་འཇིགས་སྐུལ་བྱེད། ཡིན་ནའང་ཐེངས་དེར་ཁོས་བྷེ་ཏིད་ཆུང་ངུའི་
ཡབ་ཆེན་ནི་མུ་ཏོ་བ་རེད་ཅེས་བཤད་པའི་སྐབས་སུ། ཁོ་ལ་དེ་ལས་ལྡོག་སྟེ་ཁོའི་ཡབ་
ཆེན་གྱིས་ཐེངས་གཅིག་ལ་བསམ་ཤེས་སུ་བཅུག་ཡོད་པས། ངས་ནི་ཁོ་ལྟ་བུའི་སུན་
སྣང་སྐྱེས་པའི་སློབ་མ་ཞིག་ད་བར་དུ་མཐོང་མ་མྱོང་། འཛིན་གྲྭའི་ནང་དུ་ཁོ་ལ་སེམས་
ཕུལ་ཏེ་ཁ་བརྡ་བྱ་མཁན་མེད་ལ། སློབ་གྲོལ་གྱི་དུས་སུ་མི་གཅིག་གིས་ཀྱང་ཁོ་ལ “སླར་
མཇལ” ཞེས་པའི་གྱེས་ཕྱག་འབུལ་མཁན་མི་འདུག་ཅིང་། ཐ་ན་ཁོས་ལས་བྱ་འབྲི་མི་
ཤེས་པའི་དུས་སུ་ཡང་སློབ་གྲོགས་ཚོའི་གཟུགས་བརྙན་ཙམ་ཡང་བཙལ་མི་རྙེད། ཁོས་
སེམས་ལ་མི་སུའང་ཤོང་མི་སྲིད་དེ། ཐ་ན་ཁོའི་མིག་ལ་དྷེ་རོ་སི་ཧ་ཅང་རན་གྱིན་མེད་
པ་དེའང་། མདོར་དེད་ན་དྷེ་རོ་སི་ནི་འཛིན་གྲྭའི་ནང་གི་ཨང་དང་པོ་ཡིན་པའི་རྐྱེན་
གྱིས་རེད། ཁོ་རང་གྷར་རོ་ནེ་ལའང་དེ་འདྲ་ཡིན་ཏེ། དེའི་རྒྱུ་མཚན་ཡང་མི་ཚང་མ་གྷར་
རོ་ནེ་ལ་དགའ་བས་རེད། ཡིན་ནའང་དྷེ་རོ་སིས་དེ་དག་སྣང་འཇོག་མི་བྱེད་ལ་གྷར་རོ་
ནེའང་དེ་བཞིན་རེད། སློབ་གྲོགས་རྣམས་ཀྱིས་གྷར་རོ་ནེ་ལ། ནོ་བྷི་སིས་ཁོ་ལ་ངན་
གཏམ་གྱིན་འདུག་ཅེས་བཤད་པ་ན། གྷར་རོ་ནེས་ལན་དུ། “ཁོ་ཁེངས་སེམས་ཀྱིས་
རྨོངས་འདུག །ཁ་ཡ་བྱེད་རིན་མི་འདུག” ཟེར། ཉིན་ཞིག་ལ། ནོ་བྷི་སིས་ཁོ་རེ་ཏི་ཡི་བྱི་
ལྤགས་ཀྱི་ཞྭ་མོར་འཕྱ་སྨོད་བྱེད་སྐབས། ཁོ་རེ་ཏིས་ཁོ་ལ། “ཁྱོད་སོང་སྟེ་དྷེ་རོ་སི་ལ་སློབ་
སྦྱོང་བྱས་ན་བཟང་། ཁོ་ལ་བལྟས་ཏེ་སྐུ་དྲག་ཇི་ལྟར་བྱེད་པར་སྦྱོངས་ཤིག” ཅེས་བཤད།
ཁ་སང་ཡང་ཁོས་དགེ་རྒན་ལ་གཏུག་བཤེར་བྱས་ཏེ། ཁ་ལ་བྷིར་ཡའི་བྱིས་པ་དེས་སྒྱིད་
པས་ཁོའི་རྐང་པར་ཐོགས་སུ་བཅུག་སོང་ཟེར། དགེ་རྒན་གྱིས་ཁ་ལ་བྷིར་ཡའི་བྱིས་པ་
དེར། “ཁྱོད་ཀྱིས་ཆེད་དམིགས་ཀྱིས་དེ་ལྟར་བྱས་པ་ཡིན་ནམ” ཞེས་དྲིས་པ་ན། ཁ་ལ་
བྷིར་ཡའི་བྱིས་པ་དེས་དྲང་རྐྱང་ངང་“དགེ་རྒན་ལགས། ངས་ཆེད་དམིགས་ཀྱིས་བྱས་
པ་མིན” ཟེར། དེ་ནས་དགེ་རྒན་གིས་ནོ་བྷི་སི་ལ། “ནོ་བྷི་སི། ཁྱོད་ཀྱང་དོན་དག་ཕྲན་
ཙམ་ལའང་འཛེམ་དོགས་བྱེད་པར་དགའ་འདུག” ཅེས་གསུངས་བྱུང་། ནོ་བྷི་སིས་
སླར་ཡང་ཁོའི་ཧ་ཅང་ཁེངས་སེམས་ཀྱི་ཉམས་དེ་བསྟན་ནས། “ང་ངའི་ཡབ་ཆེན་ལ་
གཏུག་ཏུ་འགྲོ་རྒྱུ་ཡིན” ཟེར། དགེ་རྒན་དེ་མ་ཐག་ཏུ་ཐུགས་ཁྲོས་ཏེ། “ཁྱོད་ཀྱི་ཡབ་
ཆེན་གྱིས་ཀྱང་ཐེངས་སྔོན་མ་བཞིན་དུ་ཁྱོད་འགྲིག་མི་འདུག་ཟེར་ངེས། དེ་ལས་ཀྱང་
སློབ་གྲྭའི་ནང་གི་དོན་དག་ཚང་མ་དགེ་རྒན་གྱིས་ཐག་གཅོད་དང་གཏན་འཁེལ་དགོས་
པ་རེད” ཅེས་གསུངས་པ་དང་། དེར་མཐུད་ནས་ཧ་ཅང་ནན་ཏན་གྱི་རྣམ་པས་ཁོ་ལ་
བཤད་རྒྱུར། “ནོ་བྷི་སི། ཁྱོད་ཀྱི་རྣམ་འགྱུར་ཡང་བཅོས་བསྒྱུར་བྱེད་རན་འདུག །སློབ་
གྲོགས་ཚང་མར་མཛའ་བརྩེ་དང་གུས་བཀུར་བྱ་འོས། ཁྱོད་ཀྱིས་ལྟོས་དང་། ང་ཚོའི་
འཛིན་གྲྭའི་ནང་དུ་བཟོ་པའི་ཁྱིམ་ཚང་གི་བྱིས་པ་ཡོད་ལ་སྐུ་དྲག་ཁྱིམ་ཚང་གི་བྱིས་
པའང་ཡོད། དབུལ་པོ་ཡོད་ལ་ཕྱུག་པོའང་ཡོད། ཚང་མ་ཕུ་ནུ་སྤུན་ཟླ་བཞིན་དུ་འཆམ་
པོ་མཐུན་པོ་འདུག་པས། ཁྱོད་རང་གཅིག་པུ་ཅིའི་ཕྱིར་ཚང་མ་དང་གཅིག་མཚུངས་
མིན་པ་རེད། ཚང་མ་ཁྱོད་ལ་དགའ་བར་བྱེད་རྒྱུ་དེ་དཀའ་མོ་ཞིག་མ་རེད། གལ་ཏེ་ཚང་
མ་ཁྱོད་ལ་དགའ་བ་ཡིན་ན་ཁྱོད་རང་ཉིད་ཀྱི་སྣང་བའང་ཧ་ཅང་སྐྱིད་ངེས། མང་པོ་མི་
བཤད། ཁྱོད་ལ་ད་དུང་བཤད་རྒྱུ་གཞན་ཡོད་དམ།” ནོ་བྷི་སིའི་གདོང་ལ་དེ་མུར་ནམ་
རྒྱུན་ལྟ་བུའི་སྣང་ཆུང་གི་ཁྲེལ་འཛུམ་ཞིག་ལངས་ཏེ།མ་དགའ་བའི་ཚིག་གིས། “བཤད་
རྒྱུ་མེད” ཟེར།དགེ་རྒན་གྱིས་ཁོ་ལ་བལྟས་ཏེ། “མར་ཙོག་ཅིག ཁྱོད་ཀྱིས་དངོས་གནས་
ངའི་སྙིང་ན་བར་བྱས་སོང་། ཁྱོད་ནི་དངོས་གནས་རྒྱུ་འབྲས་མེད་པའི་བྱིས་པ་ཞིག་
རེད” གསུངས་སོང་། སྤྱིར་ན་དོན་དག་འདི་ནས་མཇུག་རྫོགས་པ་ཡིན་མོད། འོན་ཀྱང་
བསམ་ཡུལ་ལས་འདས་པ་ལ། ནོ་བྷི་སིའི་མདུན་ཕྱོགས་ཀྱི་གྲལ་སྟར་དུ་སྡོད་པའི་ཞལ་
མཁན་ཆུང་ངུ་ཕྱིར་འཁོར་ཏེ་ནོ་བྷི་སི་ལ་གཅེས་སུ་འོས་པའི་རི་བོང་གི་ལད་མོ་ཞིག་
བསྟན་བྱུང་བས། འཛིན་གྲྭ་གང་པོ་འུར་ཆིལ་ལེར་བགད་བྱུང་། དགེ་རྒན་གྱིས་ཞལ་
མཁན་ཆུང་ངུར་བཀའ་བཀྱོན་གནང་རྩིས་བྱས་མོད།འོན་ཀྱང་ཁོང་རང་ཉིད་ཀྱིས་ཀྱང་
བཟོད་མ་ནུས་པར་ཁ་ལག་པས་སྐྱོར་ནས་བགད་བྱུང་། ཐ་ན་ནོ་བྷི་སི་ཡང་དགའ་རུ་
བཅུག་བྱུང་། ཡིན་ནའང་དགོད་བཞིན་པའི་ཚུལ་ནི་དེ་འདྲ་རྒྱུན་ཞིག་མིན་པ་དེ་རེད། །

རྨས་ཕོག་པའི་བཟོ་པ།
ཚེས་བཅུ་གསུམ་ཉིན། རེས་གཟའ་ཟླ་བ།

ནོ་བྷི་སི་དང་ཧྥུ་རན་ཏི་གཉིས་ཀྱི་གཤིས་ཀ་གཅིག་མཚུངས་ཡིན་པ་ནི་དངོས་
གནས་མཚེ་སྤུན་རེད་ཅེས་བཤད་ཆོག་འདུག །དེ་རིང་སྔ་དྲོ་མིག་ལམ་དུ་མངོན་པའི་
འཇིགས་རུང་གི་རྣམ་པ་དེའང་། ཁོ་གཉིས་ཀྱིས་བལྟས་པའི་རྗེས་སུ་ཉམས་སྣང་ཅི་
ཡང་མི་འདུག །སློབ་གྲྭ་གྲོལ་བའི་རྗེས་སུ། ཡབ་ཆེན་དང་ངེད་གཉིས་ཀྱིས་ལོ་རིམ་
གཉིས་པའི་བྱིས་པ་པྲ་ཚགས་འགས་སྲང་མགོ་རུ་ཟླ་གམ་དང་ཞྭ་མོ་པུས་མོའི་སྟེང་དུ་
བཀབ་སྟེ་དར་ཤུད་སྟེག་གིན་པར་ལྟ་བཞིན་ཡོད། སྐབས་དེར་ངེད་གཉིས་ཀྱིས་མི་སྐོར་
ཚོ་ཞིག་སྲང་ལམ་གྱི་སྣེ་གཞན་དེ་ནས་བྲེལ་བྲེལ་ངང་ཚུར་ཡོང་གིན་པ་མཐོང་བྱུང་།
མི་རེ་རེས་འཇིགས་དངངས་ཀྱི་ཉམས་དང་བཅས་སྐད་ཆ་ཤབ་ཤུབ་བཤད་ཀྱིན་
འདུག་པས། ཕལ་ཆེར་དོན་དག་ཅིག་བྱུང་སོང་བ་འདྲ། ཁོ་ཚོའི་ཁྲོད་དུ་ཉེན་རྟོག་པ་
གསུམ་འདུག་ཅིང་། ཉེན་རྟོག་པའི་རྗེས་སུ་མི་གཉིས་ཀྱིས་འགྱོགས་བྱམས་བཀྱགས་
འདུག །བྱིས་པ་རྣམས་ཟིང་ལོང་ངང་གམ་དུ་བརྒྱུགས་ནས་ལྟ་བར་བྱེད། མི་ཚོགས་
བྲེལ་མྱུར་ངང་འདི་ཕྱོགས་བསྙེགས་ནས་སླེབས་བྱུང་། ང་ཚོས་འགྱོགས་བྱམས་ཀྱི་ཐོག་
ཏུ་མི་ཞིག་བསྙལ་ཡོད་པ་མཐོང་། ངོ་མདངས་སྐྱ་བོར་གྱུར་ཅིང་། མགོ་བོ་ཕྱོགས་གཅིག་
ཏུ་ཡོན་འདུག་པས་བེམ་པོ་ཞིག་དང་མཚུངས། སྐྲ་ལོ་ཟིང་བོར་འཛིང་ཞིང་ཁ་འགྲམ་
དང་རྣ་བ་ལས་ཁྲག་བཞུར་གྱིན་འདུག །བུས་པ་པང་དུ་བཟུང་བའི་བུད་མེད་ཅིག་
འགྱོགས་བྱམས་ཀྱི་རྗེས་སུ་དེད་དེ་སྨྱོས་པ་ལྟར་སྨེ་ངག་བཏོན་ཏེ་“ཁོ་ཤི་འདུག །ཁོ་ཤི་
འདུག །ཁོ་ཤི་འདུག” ཟེར། བུད་མེད་དེའི་ཕྱི་བཞིན་འབྲངས་ཤིང་དཔེ་ཁུག་ཁུར་
བའི་བུ་ཆུང་དེས་ཀྱང་ངུ་སྔངས་བྱེད་ཀྱིན་འདུག “དོན་དག་ཅི་ཞིག་བྱུང་བ་རེད།”
ཡབ་ཆེན་གྱིས་དེ་ལྟར་དྲིས་པས། འགྲམ་གྱི་མི་ཞིག་ལན་བཏབ་བྱུང་། ཁོ་ནི་ཞལ་
མཁན་ཞིག་ཡིན་ཞིང་། ལས་ཀ་ལས་སྐབས་ཐོག་ཁང་གི་ལྔ་ཐོག་ནས་སར་ལྷུང་སོང་བ་
རེད་ཟེར། སྐབས་དེར་འགྱོགས་བྱམས་འདེགས་མི་གཉིས་སྡོད་ཙམ་བྱས་བྱུང་བས། མི་
མང་པོ་ཞིག་གིས་ལྟ་མ་ཕོད་པར་ངོ་གདོང་ཕར་གཅུས་སོང༌། མགོ་ལ་བྱ་སྒྲོ་དམར་པོ་
བཙུགས་པའི་དགེ་རྒན་དེས་བླ་འཁྱམས་ཏེ་ཕལ་ཆེར་ས་རུ་འགྱེལ་ལ་ཉེ་བའི་ངའི་ལོ་
རིམ་དང་པོའི་སྐབས་ཀྱི་དགེ་རྒན་སྐྱོར་འདུག །ཏག་ཏག་སྐབས་དེར། གློ་བུར་དུ་ངའི་
ཚོར་སྣང་དུ་མི་ཞིག་གིས་ངའི་གྲུ་མོར་རྡེབ་ཙམ་བྱས་སོང་བས། མྱུར་མོར་བལྟས་པ་ན་
ཞལ་མཁན་ཆུང་ངུ་ཡིན་འདུག །ཁོ་རང་སྐྲག་སྟེ་གདོང་ན་ཁྲག་མདངས་མི་འདུག་
ཅིང་། ལུས་ཀྱི་སྟོད་སྨད་ཡོངས་རྫོགས་འདར་གྱིན་གདའ། ཁོའི་ཡིད་དུ་རང་ཉིད་ཀྱི
ཡབ་ཆེན་དྲན་བྱུང་བ་ཐག་ཆོད་རེད་ལ། ངའི་ཡིད་དུའང་ཁོའི་ཡབ་ཆེན་འཁོར་བྱུང་།
འོན་ཀྱང་ངའི་སེམས་ཁམས་ཧ་ཅང་ལྷོད་དུ་བབས་ཡོད་དེ། རྒྱུ་མཚན་ནི་ང་རང་སློབ་
གྲྭའི་ནང་དུ་ཡོད་པའི་སྐབས་སུ་ཡབ་ཆེན་ལགས་ཡུལ་དུ་ཡོད་ཅིང་། དཔེ་སྒྲོམ་གྱི་
འཁྲིས་སུ་བསྡད་དེ་བྱ་བ་སྒྲུབ་ཀྱིན་ཡོད་པས། ཉེན་ཁའི་དོན་དག་ཅི་ལ་ཡང་འཕྲད་
དོན་མེད། ཡིན་ནའང་ངའི་སློབ་གྲོགས་ཚོའི་ཁྲོད་དུ་མི་མང་པོ་ཞིག་གིས་རང་རང་གི་
ཡབ་ཆེན་རྣམས་ལ་སེམས་ཁྲལ་བྱེད་བཞིན་ཡོད་དེ། ཁོང་རྣམས་ཧ་ཅང་མཐོ་བའི་ཐོག་
ཁང་གི་རྩེ་དང་། འཁོར་བསྐྱོད་མྱུར་བའི་འཕྲུལ་འཁོར་གྱི་འགྲམ་དུ་བྱ་བ་སྒྲུབ་བཞིན་
ཡོད་པས། མཉམ་འཇོག་ཨེན་ཙམ་མ་བྱས་ཚེ་ཚེ་སྲོག་གི་ཉེན་ཁ་ཡོད་པ་རེད། ཁོ་ཚོ་ནི་
གཡུལ་སའི་དམག་མི་དག་གི་བྱིས་པ་དང་འདྲ་བར་དུས་དང་རྣམ་པ་ཀུན་ཏུ་རང་ཉིད་
ཀྱི་ཡབ་ཆེན་ལ་སེམས་ཁུར་བྱེད་ཀྱིན་ཡོད། ཞལ་མཁན་ཆུང་ངུས་ལྟ་བཞིན་ལྟ་བཞིན་
དུ་ཁོའི་ལུས་པོ་འདར་བ་ཇེ་དྲག་ཡིན་པ་ཡབ་ཆེན་གྱིས་ཚོར་བྱུང་བས། ཁོ་ལ་བལྟས་
ཏེ། “བུ་ཆུང་ལགས། མྱུར་མོར་ཡུལ་དུ་ལོག་ཅིག །མྱུར་མོར་ཡུལ་དུ་བརྒྱུགས་ནས་ཡབ་
ཆེན་ཚོལད་ཅིག །ཁོང་ཉིད་བདེ་འཚམས་ངང་བཞུགས་ཡོད་པ་ཁྱོད་ཀྱིས་མཐོང་ངེས།
མྱུར་དུ་ལོག་ཅིག” གསུངས་བྱུང་། ཞལ་མཁན་ཆུང་ངུས་གོམ་པ་གང་རེ་བར་ནས་ཕྱི་
མིག་རེ་ལྟ་བཞིན་བུད་སོང་། སྐབས་དེར་མི་ཚོགས་མུ་མཐུད་དུ་མདུན་ཕྱོགས་སུ་སྐྱོད་
བྱུང་། བུད་མེད་དེའི་སྨྲེ་ངག་གིས་མི་སེམས་ལ་ན་ཟུག་བསྐྱེད་འོངས། མོས་རྒྱུན་ཆད་
མེད་པར་“ཁོ་ཤི་འདུག །ཁོ་ཤི་འདུག།ཁོ་ཤི་འདུག”ཟེར། “མ་རེད། མི་སྲིད། ཁོ་ཤི་
མི་འདུག" མི་ཡོངས་རྫོགས་ཀྱིས་ཁོ་མོར་སེམས་གསོ་བྱེད། འོན་ཀྱང་མོས་སྡུག་བསྔལ་
ཆེན་པོས་དེ་དག་ལ་མི་ཉན་པར། རང་ཉིད་ཀྱི་ལན་བུའི་ནང་དུ་གང་བྱུང་ངང་སྤར་
འབྲད་བྱེད་ཀྱིན་འདུག །གློ་བུར་དུ་མི་ཞིག་གིས་ཁྲོ་རྩུབ་ཆེན་པོས་“ཁྱོད་ལ་ད་དུང་
དགོད་རྒྱུ་ཡོང་ངམ” ཞེས་སྤྱོ་བ་ཐོས། སྐབས་དེར་ངས་སྨ་ར་སྟུག་པོ་སྐྱེས་པའི་སྐྱེས་པ་
ཞིག་གིས་ཧྥུ་རན་ཏི་ལ་ཅེར་འདུག་པ་མཐོང་བྱུང་། ཧྥུ་རན་ཏི་ད་དུང་འཛུམ་ཤིག་ཤིག་
དགོད་ཀྱིན་འདུག་པས། སྐྱེས་པ་དེས་ཧྥུ་རན་ཏི་ལ་འགྲམ་ལྕག་ཅིག་གཞུས་ཏེ་མགོ་ཡི་
ཞྭ་མོ་ཡང་སར་ལྷུང་སོང་། མུ་མཐུད་དུ་“ཞྭ་མོ་མར་ཕུད་ཅིག །བྱིས་ངན་ཁྱོད། རྨས་མ་
ཞིག་བཏེགས་འདུག་པ་མི་མཐོང་ངམ” ཟེར། མི་ཚོགས་རིམ་བཞིན་རིང་པོའི་སར་
བུད་སོང་པས། སྲང་ལམ་དུ་ཁྲག་གི་རྗེས་ཤུལ་རིང་པོ་ཞིག་བསྣར་འདུག །

བཙོན་མ།
ཚེས་བཅུ་བདུན། རེས་གཟའ་པ་སངས།

ངོ་མ། འདི་ནི་ད་ལོའི་ཆེས་ཁྱད་མཚར་བའི་གཏམ་རྒྱུད་དུ་བརྩིས་ཆོག་འདུག ཁ་
སང་ཡབ་ཆེན་གྱིས་ང་ཁྲིད་ནས་མོན་ཁ་ལེ་རིའི་འདབས་རོལ་ཏུ་སོང་སྟེ། ད་ལོའི་དབྱར་
གནང་གི་སྐབས་སུ་གླ་གྲབས་ཡོད་པའི་གཞིས་མིན་སྤྲོ་ཁང་དེ་ལ་བལྟས་པ་ཡིན། དེའི་རྒྱུ་
མཚན་ནི། ད་ལོ་ཡང་བསྐྱར་ཁེ་རིར་དབྱར་གནང་ལ་རོལ་ཏུ་མི་འགྲོ་བས་རེད། ཁང་
བདག་གི་ཚབ་ཏུ་ཁང་པ་འདིར་ལྟ་གཉེར་བྱེད་མཁན་ནི་སྔོན་ཆད་ང་ཚོའི་སློབ་གྲྭའི་
དགེ་རྒན་ཡིན་ཞིང་ད་ལྟ་ཁང་པ་འདིའི་བདག་པོའི་དྲུང་ཡིག་བྱས་འདུག ། ཁོས་ང་ཚོ་
ཁྲིད་ནས་ཁང་པར་ལྟ་རུ་བཅུག་པ་དང་། དེ་ནས་ཕྱིར་ཁོའི་སྡོད་ཁང་དུ་གདན་འདྲེན་
བྱས་ནས་ཇ་དྲངས་བྱུང་། ང་ཚོས་སྒྲོག་ཙེ་ཐོག་གི་ཤེལ་ཕོར་གྱི་དཀྱིལ་དུ་བརྐོས་རིས་
ཐུན་མོང་མ་ཡིན་པའི་འབིག་ཟླུམ་དབྱིབས་ཀྱི་ཤིང་གི་སྣག་བུམ་ཞིག་བཤམས་ཡོད་པ་
མཐོང་། དགེ་རྒན་དེས་ངའི་ཡབ་ཆེན་གྱིས་སྣག་བུམ་དེ་ལ་ཞིབ་ལྟ་བྱེད་ཀྱིན་མཐོང་ནས།
ཁོ་ལ་བཤད་རྒྱུར། “སྣག་བུམ་འདི་ང་ལ་མཚོན་ན་ཧ་ཅང་རྩ་ཆེན་ཞིག་ཡིན། འདི་ཇི་་
ལྟར་ལག་ལ་ཡོང་བའི་ཐད་ནས་གཏམ་རྒྱུད་ཅིག་བཤད་རྒྱུ་ཡོད” ཟེར་བ་དང་། དེར་
མཐུད་ཁོས་གཏམ་རྒྱུད་དེ་ངེད་གཉིས་ལ་རྒྱས་བཤད་བྱས་སོང་།
དེ་ནི་ལོ་འགའི་སྔོན་རེད། སྐབས་དེར་ཁོས་ཏོའུ་ལེན་དུ་དཔེ་ཆ་འཁྲིད་ཀྱིན་ཡོད།
ལོ་ཞིག་གི་དགུན་ཁར། ཁོས་བཙོན་ཁང་ནང་གི་བཙོན་མ་རྣམས་ལ་སློབ་ཁྲིད་བྱས་ཤིང་།
སློབ་ཁྲིད་བྱེད་པའི་གནས་ནི་བཙོན་ཁང་གི་ཆོས་ཁང་ནང་རེད། ཆོས་ཁང་གི་བཟོ་བཀོད་
ནི་ཟླུམ་དབྱིབས་སུ་བསྐྲུན་འདུག་ཅིང་། མཐའ་འཁོར་གྱི་འཇམ་ཡུག་ཡུག་གི་རྩིག་པ་
མཐོན་པོའི་ངོས་སུ་སྒེའུ་ཁུང་གྲུ་བཞི་མ་ཆུང་ཆུང་ལྕགས་ཀྱི་དྲ་བ་ཅན་དུ་མ་བཏོད་འདུག་
ཅིང་། སྒེའུ་ཁུང་ཆུང་ཆུང་རེ་ནི་བཙོན་ཁང་གི་ཁང་མིག་རེ་རེད། ཁོས་ནི་འཁྱགས་ཤུར་
ཤུར་དང་གྲིབ་སོ་རབ་རིབ་ཀྱི་ཆོས་ཁང་ནང་ནས་འགྲོ་ཞོར་དུ་སློབ་ཁྲིད་བྱས་པ་ན། ཁོའི་
སློབ་མ་རྣམས་ཀྱིས་བསླབ་དེབ་ལྕགས་ཀྱི་སྒེའུ་ཁུང་ཐོག་ཏུ་གླན་ཞིང་མགོ་བོ་ཕྱི་རུ་མངོན་
ཡོང་བས། མིག་གིས་མཐོང་ཐུབ་པ་ནི་གྲིབ་སོའི་ཁྲོད་ཀྱི་ཁོ་ཚོའི་ནག་ཅིང་རིད་པར་གྱུར་
པའི་ངོ་གདོང་དང་།ཟིང་བོར་འཛིངས་ཤིང་སེ་བོར་གྱུར་པའི་སྨ་ར། མི་གསོད་ལག་དམར་
དང་ཆོམ་རྐུན་གྱི་མིག་མདངས་ཙམ་རེད། ཁོ་ཚོའི་ཁྲོད་ཀྱི་བཙོན་ཁང་ཨང་དོན་བརྒྱད་
པའི་ནང་གི་བཙོན་མ་དེས་མི་གཞན་སུ་ལས་ཀྱང་ནན་ཏན་གྱིས་སློབ་སྦྱོང་བྱེད་པ་དང་།
ནམ་ཡང་གུས་བཀུར་དང་དྲིན་ཞུའི་མིག་མདངས་ཀྱིས་དགེ་རྒན་ལ་ལྟ་བར་བྱེད། ཁོ་ནི་
གསར་བུ་ལོ་གཞོན་ཞིག་རེད་ཅིང་། སྨ་ར་ནག་པོ་སྐྱེས་འདུག་ལ། བལྟས་ཚོད་དུ་ཁོས་
ཉེས་པ་བཟོས་པ་རེད་ཟེར་བ་ལས་ཁོ་ལ་རྐྱེན་ངན་ཐེབས་པ་རེད་ཅེས་བཤད་འོས་པ་འདྲ།
ཁོ་ནི་སྔོན་ནས་ཤིང་བཟོ་བྱེད་པའི་ལས་གཡོག་ཅིག་ཡིན་མོད། སྦྱིན་བདག་གིས་ནམ་
ཡང་མནར་གཅོད་བཏང་བས། ཐེངས་ཤིག་ཁོ་ཁྲོས་ཐོག་ནས་འབུར་ལེན་གྱིས་སྦྱིན་
བདག་གི་མགོ་བོར་བསྣུན། སྦྱིན་བདག་ལ་རྨས་ལྕི་མོ་ཕོག་སྟེ་རྐྱེན་ལམ་དུ་གྱུར་རྐྱེན། ཁོ་
རང་ལོ་མང་པོར་བཙོན་ཁང་དུ་སྡོད་པའི་ཁྲིམས་ཐག་བཅད་པ་རེད། ཟླ་གསུམ་གྱི་རིང་ལ་
ཁོས་ཡི་གེ་འདོན་པ་དང་འབྲི་ཤེས་པར་གྱུར་པར་མ་ཟད། ད་དུང་མུ་མཐུད་དུ་སློབ་སྦྱོང་
བྱེད། ཕལ་ཆེར་ཁོས་དཔེ་ཆ་ཇི་ལྟར་བཏོན་ན། དེ་ལྟར་དུ་རང་ཉིད་ཀྱི་བྱས་ཉེས་ལ་
འགྱོད་པ་སྐྱེས་ཀྱིན་པ་འདྲ། ཉིན་ཞིག་ལ། སློབ་ཁྲིད་མཇུག་རྫོགས་མ་ཐག་ཁོས་དགེ་
རྒན་སྒེའུ་ཁུང་གི་འཁྲིས་སུ་ཡོང་རོགས་ཀྱི་བརྡ་བསྟན་བྱུང་ལ། དེ་ནས་ཡིད་སྐྱོ་བའི་
ངང་དགེ་རྒན་ལ་བཤད་རྒྱུར། ཉིན་གཉིས་པའི་སྔ་སེ་ཁོ་རང་ཏོ་རི་ནོ་ནས་སྤོས་ཏེ་ཝེ་ནེ་
ཚི་ཡའི་བཙོན་ཁང་དུ་འགྲོ་དགོས་ཟེར། ཁོས་དགེ་རྒན་ལ་གྱེས་ཕྱག་འབུལ་བཞིན། ཧ་
ཅང་ཉམས་དམའ་བ་དང་ཡིད་སྐྱོ་བ། སེམས་འགུལ་ཐེབས་པའི་སྐད་གདངས་ཀྱིས་
དགེ་རྒན་ལ་ཕྱག་འཇུ་བྱེད་པའི་རེ་བ་ཞུས་བྱུང་། དགེ་རྒན་གྱིས་ལག་པ་ཕར་བསྲིངས་
པ་ན། ཁོས་འོ་ཞིག་བྱས་ནས་“སྐུ་དྲིན་ཆེ། སྐུ་དྲིན་ཆེ།” ཞེས་ཞུས་རྗེས། དེ་མ་ཐག་ཏུ་
གར་སོང་ཆ་མེད་དུ་གྱུར་སོང་། དགེ་རྒན་གྱིས་ལག་པ་ཕྱིར་བསྐུམས་པའི་ཚེ་ལག་
མཐིལ་དུ་མིག་ཆུ་རྡོག་འགའ་ཐིགས་འདུག །དེ་ནས་བཟུང་དགེ་རྒན་གྱིས་ཡང་བསྐྱར་
ཁོ་མཐོང་མ་མྱོང་། ལོ་ངོ་དྲུག་འདས་སོང་། དགེ་རྒན་གྱིས་བཤད་རྒྱུར། “ངས་ཕལ་ཆེར་
ལས་ངན་པའི་ཁོ་རང་གཏན་བརྗེད་དུ་གྱུར་འདུག །འོན་ཀྱང་། ཁ་སང་སྔ་དྲོ། ཁྱིམ་
ནང་དུ་ངོ་མི་ཤེས་པའི་མི་ཞིག་ཕེབས་བྱུང་བ་སྟེ། ངོ་གདོང་ཧྲིལ་པོའི་སྨ་ར་ལ་སེ་
མདའ་ལྷུང་ཡོད་ཅིང་། ལྭ་བ་ཧྲལ་ཧྲུལ་ཞིག་གྱོན་འདུག །ཁོས་ང་ལ། ‘སྐུ་ཞབས་
ལགས། ཁྱེད་ནི་དགེ་རྒན་ཆེ་གེ་མོ་དེ་ཨེ་ཡིན’ཟེར། “ཁྱོད་སུ་ཡིན།'ངས་ཁོ་ལ་དེ་
ལྟར་དྲིས། ཁོས་ལན་དུ། ‘ང་ནི་བཙོན་མ་ཨང་དོན་བརྒྱད་པ་ཡིན། ལོ་དྲུག་གི་སྔོན་དུ་
ཁྱེད་ཀྱིས་ང་ལ་དཔེ་ཆ་འདོན་པ་དང་ཡི་གེ་འབྲི་ཚུལ་ཁྲིད་མྱོང་། ཁྱེད་ཀྱིས་དྲན་གྱིན་
ཨེ་འདུག །ཆེས་མཐུག་མཐའི་སློབ་ཐུན་མཇུག་རྫོགས་སྐབས། ཁྱེད་ཀྱིས་ད་དུང་ང་ལ་
ཕྱག་འཇུས་གནང་སྟེ་གྱེས་ཕྱག་ཕུལ་བ་རེད། ད་ལྟ་ང་རང་དུས་ལ་ལོན་ཏེ་བཙོན་གྲོལ་
བཏང་བྱུང་། ང་འདིར་ཡོང་དོན་ནི་ཁྱེད་ཀྱིས་ངའི་ལེགས་སྐྱེས་ཆུང་ཆུང་ཞིག་དང་
ལེན་གནང་བར་རེ་བ་ཞུ་བ་ཡིན། དྲན་རྟེན་གྱི་ཚབ་ཏུ་ངས་བཙོན་ཁང་ནས་བཟོས་
པའི་དངོས་པོ་ཆུང་ཆུང་ཞིག་ཡིན། དགེ་རྒན་ལགས། ཁྱེད་ཀྱིས་དང་ལེན་བྱ་སྲིད་
དམ་ཟེར། ང་ནི་དེ་གར་འགྲེང་སྟེ་ཅི་ཞིག་བཤད་དགོས་པའང་མི་ཤེས་པར་གྱུར། ཁོའི་
སེམས་སུ་ང་ལ་ལེན་འདོད་མི་འདུག་སྙམ་པ་འདྲ། ང་ལ་ལྟ་བཞིན་སྡོད་ཅིང་། དེ་ནི་
ཕལ་ཆེར'ངོ་མ་ལོ་ངོ་དྲུག་གི་དཀའ་སྡུག་གིས་ད་དུང་ངའི་མི་གཙང་བའི་ལག་ཟུང་
འདི་བཀྲུ་མི་ནུས་པ་རེད་དམ་ཞེས་དྲི་བ་འདོན་པ་དང་འདྲ། སེམས་སྡུག་གིས་ཁེངས་
པའི་མིག་ཟུང་གིས་ད་དུང་ཡང་ང་ལ་གཟབ་ལྟ་བྱེད་ཀྱིན་འདུག་པས། ངས་དེ་མ་ཐག་
ཏུ་ལག་པ་བསྲིངས་ཏེ་ལེགས་སྐྱེས་ཚུར་བླངས་པ་ཡིན། དངོས་པོ་ཆུང་ཆུང་འདི་
རེད” ཟེར།
ང་ཚོས་སེམས་ཞིབ་མོས་སྣག་བུམ་དེ་ལ་ཞིབ་ལྟ་བྱས། དེ་ནི་ཕལ་ཆེར་གཟེར་བུ་
སྤྱད་ནས་གཅིག་རེ་གཅིག་རེ་བྱས་ཏེ་སེམས་ཤུགས་ཧ་ཅང་མང་པོ་ཕུལ་ཅིང་། དུས་
ཚོད་ཤིན་ཏུ་རིང་པོ་ཞིག་བཀོལ་ནས་བརྐོས་པ་ཞིག་ཡིན་ངེས་ཏེ། སྣག་བུམ་གྱི་གོང་དུ་
དཔེ་དེབ་ཅིག་གི་སྟེང་དུ་སྨྱུ་གུ་འཕྲེད་དུ་བཞག་ཡོད་པ་བརྐོས་འདུག་ཅིང་། ད་དུང་
“བདག་གི་དགེ་རྒན་མཆོག་ལ། བཙོན་མ་ཨང་དོན་བརྒྱད་པས་གུས་ཕུལ། ལོ་ངོ་
དྲུག” ཅེས་ཡི་གེ་གཤར་ཕྲེང་གཅིག་བརྐོས་ཡོད་པ་དང་། གཤམ་དུ་ཡིག་འབྲུ་ཆུང་
ཆུང་གཤར་ཕྲེང་གཅིག་སྟེ། “སློབ་སྦྱོང་དང་རེ་བ་་།” ཞེས་བརྐོས་འདུག །དགེ་
རྒན་གྱིས་གཞན་ཅི་ཡང་བཤད་མ་བྱུང་བས་ང་ཚོ་ཡར་ལངས་ནས་གྱེས་ཕྱག་ཕུལ།
མོན་ཁ་ལེ་རི་ནས་ཕྱིར་ཏོ་རི་ནོ་རུ་ལོག་པའི་ལམ་དུ། ངས་ཇི་ལྟར་རྣམ་ཤེས་གཡེང་
ཐབས་བྱས་ཀྱང་ཀླད་པའི་ནང་དུ་རང་དབང་མེད་པར་སྣང་བརྙན་དེ་དག་ཤར་ཡོང་
གིན་འདུག་སྟེ། ལྕགས་དྲའི་སྒེའུ་ཁུང་ཆུང་ངུའི་ནང་གི་བཙོན་མ་དང་། བཙོན་མ་དང་
དགེ་རྒན་ཁ་གྱེས་པའི་སྐབས་ཀྱི་རྣམ་པ། བཙོན་ཁང་ནང་ནས་བཟོས་པའི་སྣག་བུམ་
དེ། སྣག་བུམ་དེ་ཡིས་མཚོན་པའི་དོན་དག་མང་པོ་ཞིག །མཚན་མོར་ངས་དེ་དག་རྨི་
ལམ་དུ་རྨིས་བྱུང་ལ། ད་ནངས་སྔ་སེའང་ངས་ད་དུང་དེ་ལ་བསམ་བློ་གཏོང་དགོས་
བྱུང་་་། འོན་ཀྱང་། སློབ་གྲྭའི་ནང་དུ་སླེབས་པ་ན་ང་རང་དེ་བས་ཀྱང་ཧ་ལས་པའི་
དོན་དག་ཅིག་ལ་འཕྲད་བྱུང་། དེ་རིང་ང་དང་དྷེ་རོ་སི་གཉིས་གྲལ་མཚེས་ཡིན་པས།
ངས་ནི་སྡོད་གནས་གསར་པའི་སྟེང་ནས་ཟླ་རྒྱུགས་ཀྱི་རྩིས་གཞི་རྣམས་བརྩིས་ཚར་
བར་བྱས་རྗེས། གཞི་ནས་བཙོན་མ་དང་སྣག་བུམ་གཉིས་ཀྱི་གཏམ་རྒྱུད་དེ་ངའི་གྲལ་
མཚེས་དྷེ་རོ་སི་ལ་བཤད་པ་ཡིན། ངས་ཁོ་ལ་སྣག་བུམ་དེ་ཇི་ལྟར་བཟོས་ཚུལ་དང་།
དེའི་ཐོག་ཏུ་སྨྱུ་གུ་ཞིག་དཔེ་ཆའི་ཐོག་ཏུ་འཕྲེད་འཇོག་བྱས་ཡོད་ཚུལ། ད་དུང་མཐའ་
འཁོར་དུ་ཡི་གེ་བྲིས་ཡོད་ཚུལ་སོགས་གསལ་པོར་བཤད་པ་ན། “ལོ་ངོ་དྲུག་ཟེར་
རམ།” དྷེ་རོ་སིའི་ངག་ནས་གློ་བུར་དུ་ཚིག་དེ་འདྲ་ཞིག་ཤོར་བ་དང་། རང་དབང་མེད་
པར་ང་ལ་ལྟ་ཙམ་དང་། ཡང་མདུན་གྱི་གྲལ་སྟར་དུ་རྒྱབ་ང་ལ་གཏད་ནས་བློ་རྩེ་
བསྒྲིམས་ཏེ་རྩིས་རིག་བརྩི་བཞིན་པའི་སྔོ་ཚོད་འཚོང་མཁན་གྱི་བུ་ཁོ་ར་ཆི་ལ་ལྟ་ཙམ་
བྱས་རྗེས། ངའི་དཔུང་པ་ནས་བཟུང་སྟེ་སྐད་དམའ་མོས། “བཤད་མི་རུང་། ཁྱོད་ཀྱིས་
མ་ཤེས་སམ། ཁོ་ར་ཆིས་ཁེ་ཉིན་ང་ལ་བཤད་བྱུང་། ཨ་མེ་རི་ཁ་ནས་ཕྱིར་ལོག་པའི་
ཁོའི་ཡབ་ཆེན་གྱི་ལག་ཏུ་ཤིང་གིས་བཟོས་པའི་སྣག་བུམ་ཞིག་ཡོད་པ་ཁོས་སྟེས་
དབང་གིས་མཐོང་བྱུང་ཟེར། ལག་པས་བཟོས་པའི་འབིག་ཟླུམ་དབྱིབས་ཀྱི་སྣག་བུམ་
ཞིག །ཐོག་ཏུ་དཔེ་ཆ་ཞིག་གི་སྟེང་སྨྱུ་གུ་འཕྲེད་དུ་བཞག་འདུག །དེ་ཡིན་འདུག །ལོ་
དྲུག་རེད། ཁོས་སྔོན་ཆད་ཁོའི་ཡབ་ཆེན་ཨ་མེ་རི་ཁ་ན་ཡོད་ཟེར་མོད། དོན་དངོས་སུ་
བཙོན་ཁང་དུ་སོང་བ་རེད། ཁོའི་ཡབ་ཆེན་ལ་དོན་དག་བྱུང་དུས་ཁོ་ར་ཆི་ཧ་ཅང་ཆུང་
བ་དང་། ཁོའི་མ་ཡུམ་གྱིས་གསང་རྒྱ་བྱས་པས་ཁོས་ཅི་ཡང་ཤེས་མེད་པ་རེད། ད་ནི་
དོན་འདིའི་ཚིག་གཅིག་ཀྱང་གླེང་མི་རུང” ཟེར། ང་ནི་ཧ་ལས་པར་གྱུར་ཏེ་དྷེ་རོ་སི་ལ་
ཅེར་ནས་སྡོད་པ་ལས་ཚིག་གཅིག་ཀྱང་བཤད་རྒྱུ་མ་བྱུང་། དྷེ་རོ་སིས་རྩིས་གཞི་བརྩིས་
ཚར་རྗེས། ཁོ་ར་ཆིའི་ཕྲག་པར་རྡེབ་རྡེབ་ཅིག་བྱས་ཏེ། རང་ཉིད་ཀྱི་ལྕགས་སྨྱུག་དང་
ཤོག་བྱང་ཞིག་སྒྲོག་ཙེའི་འོག་བརྒྱུད་ནས་ཁོ་ལ་བྱིན་པ་དང་། ཡང་ཁོ་ར་ཆིའི་ལག་
ནས་ཁ་སང་དགེ་རྒན་གྱིས་ཁོ་ར་ཆི་ལ་ཟླ་རེའི་གཏམ་རྒྱུད་“ཡབ་ཆེན་གྱི་ནད་གཡོག་
ཞེས་པ་བཤུ་འབྲི་བྱེད་རྒྱུ་སྤྲད་པ་དེ་ཚུར་བླངས་ནས། ངས་ཁྱོད་ཀྱི་ཚབ་ཏུ་བྲིས་
ཆོག་ཅེས་བཤད་པར་མ་ཟད།ད་དུང་ང་ལ་རང་ཉིད་ཀྱི་མི་གཤིས་དཔང་དུ་བཞག་ནས་
མི་སུ་ལའང་བཤད་མི་རུང་ཟེར། སློབ་གྲྭ་གྲོལ་ཏེ་ཕྱི་རོལ་ཏུ་འབུད་པའི་སྐབས་སུ་དྷེ་རོ་
སིས་བྲེལ་འཚབ་ངང་བཤད་རྒྱུར། “ཁ་སང་ཁོའི་ཡབ་ཆེན་ཁོ་བསུ་རུ་ཕེབས་བྱུང་
བས། དེ་རིང་སྔ་དྲོ་ཡང་ངེས་པར་ཕེབས་སྲིད། ངས་ཇི་ལྟར་བྱ་བ་བཞིན་དུ་གྱིས་
ཤིག” ཟེར། ང་ཚོ་སྲང་ལམ་དུ་སླེབས་པའི་ཚེ་ཁོ་ར་ཆིའི་ཡབ་ཆེན་ཡང་དེ་གའི་ལམ་
གྱི་མཐའ་རུ་འགྲེང་འདུག །སྨ་ར་ནག་པོར་སེ་མདའ་ལྷུང་འདུག་པ་དང་ལྭ་བ་རྙིང་
ཧྲལ་ཡིན་ཞིང་། སྐྱ་བོར་གྱུར་པའི་ངོ་མདངས་ལས་སེམས་ཁྲལ་ཚད་མེད་བྱེད་བཞིན་
པའི་ཉམས་ཤིག་མངོན་འདུག །དྷེ་རོ་སི་དང་ཁོ་ར་ཆི་གཉིས་ཀྱིས་ལག་འཇུ་བྱས་ཏེ་
གྱེས་ཕྱག་ཕུལ་ཅིང་། ཆེད་དམིགས་ཀྱིས་མཉམ་འཇོག་ཏུ་གཞུག་ཆེད། ལག་པས་ཁོ་ར་
ཆིའི་མ་ནེར་རེག་ཙམ་བྱས་ཏེ། སྐད་མཐོན་པོས་“ཁོ་ར་ཆི། བདེ་མོ་བྱོས།” ཟེར་ལ།
ངས་ཀྱང་ཁོའི་བཟོ་ལྟ་ལ་ལད་མོ་བྱས་པ་ཡིན། ཡིན་ནའང་། དྷེ་རོ་སིའི་ངོ་མདངས་དེ་
འཕྲལ་དམར་པོར་གྱུར་སོང་ལ་ངའང་ཁོ་དང་འདྲ། ཁོ་ར་ཆིའི་ཡབ་ཆེན་གྱིས་ང་ཚོར་
ཞིབ་ལྟ་བྱེད་ཀྱིན་འདུག་ཅིང་། ཞི་ཞིང་འཇམ་པའི་མིག་མདངས་ཀྱི་ཁྲོད་དུ་ད་དུང་
ང་ཚོའི་དོགས་མི་བདེ་ཞིང་ཐེ་ཚོམ་པའི་རྣམ་འགྱུར་ཞིག་ཀྱང་མངོན་ཡོང་བས།
སེམས་ཀྱང་རེ་ཞིག་འཁྱག་སིབ་སིབ་ཏུ་གྱུར་སོང་། །

ཡབ་ཆེན་གྱི་ནད་གཡོག་པ།( ཟླ་རེའི་གཏམ་རྒྱུད།)

ཟླ་གསུམ་པའི་གནམ་ངོ་རུབ་པའི་ཞོགས་པ་ཞིག་ལ། གྲོང་གསེབ་ཀྱི་མིའི་ཆས་
སྤྲས་པའི་གཞོན་ནུ་ཞིག་ལུས་ཡོངས་འདམ་ཆུས་སྦགས་ཤིང་། ལག་ཏུ་འགྱིག་ཁུག་ཅིག་
བསྣམས་ནས་ནཱ་པུའུ་ལའེ་སི་མཇལ་བའི་སྨན་ཁང་གི་སྒོ་སྲུང་ཁང་དུ་སླེབས། གཞོན་ནུ་
དེ་ནི་གཟུགས་བྱད་མཛེས་ཤིང་དཔའ་ཉམས་ལྡན་པ་ཞིག་འདུག་སྟེ། སེར་ལ་སྐྱ་བའི་
འཇོང་དབྱིབས་ཀྱི་ངོ་གདོང་དང་། སེམས་ཁྲལ་གྱིས་ཁེངས་པའི་མིག་ཟུང་། ད་དུང་སྐད་
ཆ་བཤད་པའི་སྐབས་མཆུ་འདབ་ལས་ཐགས་བཟང་བའི་སོ་ཕྲེང་དཀར་པོ་ཞིག་མངོན་
ཡོང་། ཁོ་ནི་ནཱ་པུའུ་ལའེ་སིའི་གྲོང་གསེབ་ཀྱི་གྲོང་སྡེ་ནས་ཡོང་བ་རེད་ཅིང་། ཁོའི་ཡབ་
ཆེན་ཕ་ཡུལ་དང་གྱེས་ནས་ཧྥ་རན་སེར་ལས་ཀ་འཚོལ་དུ་སོང་སྟེ། ཉིན་འགའི་སྔོན་དུ་
ཕྱིར་དབྱི་ཐ་ལིར་ལོག་པ་ཡིན་མོད། ནཱ་པུའུ་ལའེ་སིར་སླེབས་པ་ན་གློ་བུར་དུ་ནད་ཕོག་
སྟེ་བྲེལ་མྱུར་ངང་ཁྱིམ་ནང་དུ་འཕྲིན་ཡིག་བྲིས་ཏེ།ཁོ་རང་ནཱ་པུའུ་ལའེ་སིར་སླེབས་ནས་
སྨན་ཁང་དུ་བསྡད་ཡོད་ཚུལ་བཤད། ཁོའི་ཆུང་མས་གནས་ཚུལ་དེ་ཐོས་འཕྲལ་སྐྱོ་བ་
ཚད་མེད་སྐྱེས་མོད། འོན་ཀྱང་ཁྱིམ་ནང་དུ་བུ་མོ་ཆུང་བ་ཞིག་ལ་ནད་ཕོག་ཡོད་ཅིང་། ད་
དུང་ནུ་མ་ནུ་བཞིན་པའི་བུས་པ་ཞིག་ཀྱང་ཡོད་པས། ཁོ་མོ་ཁྱིམ་དང་ཁ་འབྲལ་ཐབས་
མེད།དེ་ཕྱིར་སྒོར་མོ་འགའ་བཙལ་ནས་བུ་ཆེ་བར་བྱིན་ཏེ་ཁོ་རང་ནཱ་པུའུ་ལའེ་སིར་ཁོའི་
ཡབ་ཆེན་ལ་ནད་སྙོར་བྱེད་དུ་མངགས། གཞོན་ནུ་དེས་རྐང་ཐང་ལ་ལེ་དབར་བཅུ་ཕྲག་
འགའི་ལམ་ཐག་བརྒྱུད་ནས་སྨན་ཁང་དུ་ཡོང་བ་རེད།
སྨན་ཁང་གི་སྒོ་སྲུང་བས་འཕྲིན་ཡིག་ལ་ལྟ་ཙམ་བྱས་རྗེས་ནད་གཡོག་མ་ཞིག་
བོས་ཡོང་སྟེ།ནད་གཡོག་མར་ཁོ་འཁྲིད་དུ་བཅུག་སྟེ་ཡབ་ཆེན་ལ་བལྟ་རུ་མངགས།
“ཁོའི་ཡབ་ཆེན་ནི་སུ་ཡིན་པ་རེད།” ནད་གཡོག་མས་དེ་ལྟར་དྲིས་བྱུང་།
གཞོན་ནུའི་སེམས་ལ་གནས་ཚུལ་ངན་པ་ཞིག་བྱུང་བ་ཨེ་ཡིན་ནམ་སྙམ་སྟེ། སྐྲག་
སྐྲག་འདར་འདར་ངང་ཁོའི་ཡབ་ཆེན་གྱི་མིང་བཤད།
ནད་གཡོག་མས་རེ་ཞིག་ལ་མིང་དེ་ཡིད་དུ་དྲན་མ་བྱུང་།
“སྔོན་ཏག་ཏག་ལ་ཕྱི་རྒྱལ་ནས་ཕྱིར་ལོག་པའི་བཟོ་པ་རྒན་པ་ཞིག་ཨེ་
ཡིན།” ནད་གཡོག་མས་དེ་ལྟར་དྲིས་བྱུང་།
“བཟོ་པ་ཟེར་རམ། རེད་ཡ། དེ་འདྲ་རྒན་པ་ཞིག་མིན། སྔོན་ཏག་ཏག་ལ་ཕྱི་རྒྱལ་
ནས་ཕྱིར་ལོག་པ་རེད།” གཞོན་ནུ་སྔར་བས་ཀྱང་བྲེལ་བ་ལངས་བྱུང་།
“དུས་ནམ་ཞིག་ལ་སྨན་ཁང་དུ་བསྡད་པ་ཡིན།” ནད་གཡོག་མས་དེ་ལྟར་དྲིས་
བྱུང་།
གཞོན་ནུས་འཕྲིན་ཡིག་ལ་ལྟ་ཙམ་བྱས་རྗེས། “ཕལ་ཆེར་ཉིན་ལྔའི་སྔོན་ཡིན་རྒྱུ་
རེད” ཅེས་བཤད།
ནད་གཡོག་མས་སླར་ཡང་བསམ་བློ་ཞིག་བཏང་ནས། ཕལ་ཆེར་ཅི་ཞིག་ཡིད་དུ་
དྲན་བྱུང་བ་ལྟར། “རེད། ནད་ཁང་བཞི་པའི་ནང་གི་ཆེས་ཕུག་ཏུ་ཡོད་པའི་ནད་ཁྲི་དེ་
རེད” ཟེར།
“ནད་ཚུལ་ཧ་ཅང་ལྕི་བ་རེད་དམ། ད་ལྟ་ཅི་འདྲ་རེད།” གཞོན་ནུས་བྲེལ་སྟབས་
ཀྱིས་དེ་ལྟར་དྲིས།
ནད་གཡོག་མས་གཞོན་ནུར་ལྟ་ཙམ་བྱས་པ་ལས་ལན་བཏབ་མ་བྱུང་། སྐད་ཆ་
ཚིག་གཅིག་བཤད་པ་སྟེ། “ངའི་རྗེས་སུ་ཤོག” ཟེར།
ཁོ་ཚོ་ཐོག་ཁང་དུ་འགོས་ནས། བར་ཁྱམས་ཀྱི་སྦུག་ཏུ་ཕྱིན་པ་ན། ནད་ཁང་ཆེན་པོ་
ཞིག་གི་སྒོ་ཕྱེ་སྟེ་ཡོད་ཅིང་། ནད་ཁང་ནང་གི་གཞོགས་གཉིས་སུ་ནད་ཁྲི་གྲལ་སྟར་
བསྒྲིགས་འདུག ། “ཤོག” ནད་གཡོག་མ་ནང་དུ་འཛུལ་རྗེས་གཞོན་ནུར་དེ་ལྟར་བཤད།
གཞོན་ནུས་སྙིང་ལ་སྤོབས་པ་ཞིག་བསྐྱེད་དེ་ནད་གཡོག་མའི་རྗེས་སུ་འབྲངས་ཤིང་།
སྐྲག་སྐྲག་ངང་གཡས་གཡོན་གྱི་ནད་ཁྲིའི་ཐོག་ཏུ་ཉལ་བའི་ཤུགས་ཟད་མདངས་ཤོར་གྱི་
ནད་པ་དག་ལ་བལྟས། ནད་པ་ལ་ལ་ནི་མིག་ཟུང་ཟུམ་སྟེ་ཤི་རོ་དང་མཚུངས་ཤིང་། སྐོར་
ཞིག་གིས་མིག་ཅེར་ཏེ་ཧང་ཧང་བོར་བར་སྣང་དུ་ཅེར་འདུག་པས་གློ་བུར་བའི་ཞེད་སྣང་
ཆེན་པོ་སྐྱེས་པ་དང་འདྲ། ད་དུང་ནད་པ་འགའ་རེ་བྱིས་པ་ཆུང་ངུ་བཞིན་དུ་ངུ་ཤུམ་
རྒྱག་བཞིན་འདུག །ནད་ཁང་ནང་དུ་དཀར་ཆ་མེད་པར་ནག་རབ་རིབ་རེད་ཅིང་། ག་ས་
གང་དུ་སྣ་ལ་གཟན་པའི་སྨན་རྫས་ཀྱི་དྲི་མ་ཁ་བོས་ཁྱབ་འདུག །བྱམས་བརྩེ་ལྡན་པའི་
བཙུན་མ་གཉིས་ཀྱིས་ལག་ཏུ་སྨན་གྱི་ཤེལ་དམ་བསྣམས་ནས་ལས་ཀར་བྲེལ་བཞིན་
འདུག །
ནད་གཡོག་མ་ནད་ཁང་གི་ཆེས་སྦུག་ཏུ་ཡོད་པའི་ནད་ཁྲི་དེའི་གན་ནས་འགྲོ་
མཚམས་བཞག་སྟེ། ཡོལ་བ་ཕྱེས་ནས། “ཁྱོད་ཀྱི་ཡབ་ཆེན་འདི་རེད” ཟེར།
གཞོན་དུ་དེ་མ་ཐག་ཏུ་ངུས་བྱུང་། རྡོག་ཁྲེས་ཕར་གཡུགས་ཏེ་སྐད་ཅིག་ཉིད་ལ་
ནད་པའི་ལུས་ལ་འཁྱུད་ཅིང་། ལག་པ་གཉིས་ཀ་ནད་པའི་དཔུང་པ་ཡ་གཅིག་ལ་
འཐམས་ནས་བསྒུལ་ན་ཡང་། ནད་པ་འགུལ་ཙམ་ཡང་མི་བྱེད།
གཞོན་ནུ་ཡར་ལངས་ཏེ། ཡབ་ཆེན་ལ་ལྟ་ཙམ་བྱས་རྗེས་སླར་ཡང་ངུས་བྱུང་།
སྐབས་དེར་ནད་པས་ཀྱང་མིག་ཕྱེ་སྟེ་གཞོན་ནུར་གཟབ་ལྟ་བྱེད་ཀྱིན་འདུག་ཅིང་། ཁོ་
རང་ངོས་ཟིན་གྱིན་པ་འདྲ་མོད་འོན་ཀྱང་ཁ་གྲག་མ་བྱུང་། སྙིང་རྗེའི་ཡུལ་དུ་གྱུར་པའི་
ཡབ་ཆེན་ལ་འགྱུར་ལྡོག་ཆེན་པོ་བྱུང་འདུག་པས།བུ་ཆུང་གིས་ཕལ་ཆེར་ཁོ་རང་ངོས་མི་
ཟིན་པའི་ཚད་དུ་སླེབས་འདུག །ཁོང་གི་དབུ་སྐྲ་དཀར་པོར་གྱུར་ཟིན་ཅིང་སྨ་ར་རིང་
པོར་སྐྱེས་པ་དང་།ངོ་སྐྲངས་ཏེ་དམར་པོར་གྱུར་ཏེ་མིག་ཟུང་བསྒྲིབས་ཏེ་ཆུང་ངུར་སྣང་བ་
དང་། མཆུ་འདབ་སྐྲངས་ནས་ཆེ་རུ་གྱུར་པས་ངོ་གདོང་ཧྲིལ་པོ་དབྱིབས་འགྱུར་འདུག །
ཤུལ་དུ་ལྷག་པའི་དཔྲལ་བ་དང་སྨིན་མ་ནི་ད་དུང་སྔོན་ཆད་ཀྱི་ཚུགས་ཀ་དང་གཅིག་
འདྲ་རེད། ཁོས་དཀའ་ཁག་ཆེན་པོས་དབུགས་འབྱིན་རྔུབ་བྱེད་ཀྱིན་མཆིས། གཞོན་ནུས་
ཡང་དང་ཡང་དུ། “ཡབ་ཆེན་ལགས། ཡབ་ཆེན་ལགས། ང་ཡིན་ཡ། ཁྱེད་ཀྱིས་ངོས་མི་
ཟིན་ནམ། ང་ནི་ཆི་ཆི་ལོལ་ཡིན། ཁྱེད་ཀྱི་ཆི་ཆི་ལོལ་ཡིན་ཡ། ང་ནི་ཡུལ་ནས་ཡོང་བ་
ཡིན། མ་ཡུམ་གྱིས་ང་མངགས་ཡོང་བ་ཡིན། ང་ལ་ལྟ་ཙམ་བྱོས་དང་། ཁྱེད་ཀྱིས་ང་ངོ་
ཤེས་ཀྱི་མི་འདུག་གམ། ཁྱེད་ཀྱིས་ཤོད་དང” ཞེས་ཡང་འབོད་བསྐྱར་འབོད་བྱས།
ནད་པས་ཁོ་ལ་ཞིབ་ཏུ་ལྟ་ཙམ་ཞིག་བྱས་རྗེས། མིག་བཙུམས་བྱུང་།
“ཡབ་ཆེན་ལགས། ཡབ་ཆེན་ལགས། ཁྱེད་ལ་ཅི་བྱས་སོང་། ང་ནི་ཁྱོད་ཀྱི་བུ་ཆུང་
ཡིན་ཡ། ཁྱེད་ཀྱི་ཆི་ཆི་ལོལ་ཡིན།”
ཡིན་ནའང་ནད་པས་ཧ་ཅང་དཀའ་ཁག་ཡོད་པའི་ངང་དབུགས་འབྱིན་རྔུབ་བྱེད་
པ་ལས། ལུས་འགུལ་ཙམ་ཡང་མི་བྱེད་པར་འདུག
གཞོན་ནུ་ངུས་བྱུང་། རྒྱབ་སྙེས་འདུག་སྟེགས་ཤིག་ཁྱེར་ཡོང་ནས་ནད་ཁྲིའི་འཁྲིས་
སུ་བསྡད་ཅིང་། མིག་ཟུང་སྐད་ཅིག་ཙམ་ལ་འབྲལ་མི་བྲ་བར་ཡབ་ཆེན་གྱི་བཞིན་ལ་ལྟ་
བཞིན་སྡོད། ཁོའི་སེམས་ལ། སྨན་པ་ཅིས་ཀྱང་ནད་པར་ནད་བརྟག་བྱ་རུ་ཡོང་ངེས་རེད་
ལ། སྨན་པས་ཡབ་ཆེན་གྱི་གནས་ཚུལ་ཅི་འདྲ་ཡིན་པ་བརྗོད་ངེས་རེད་སྙམ། ཁོས་
སེམས་སྡུག་ཚད་མེད་ངང་ཅི་ཡིན་འདི་ཡིན་མེད་པར་འདས་ཟིན་པའི་དོན་དག་མང་པོ་
ཞིག་སེམས་ངོར་དྲན། ཁོའི་སེམས་ལ་ཡབ་ཆེན་རང་ཁྱིམ་དང་གྱེས་པའི་ཉིན་དེར་ཁོ་
རང་གྲུ་གཟིངས་ཀྱི་ནང་ནས་ཁོ་ལ་མཇུག་མཐའི་ལག་བརྡ་སྟོན་པའི་རྣམ་པ་དེ་དྲན་
བྱུང་། ཁྱིམ་མི་རྣམས་ཀྱིས་ཐེངས་འདིར་ཡབ་ཆེན་བྱེས་སུ་འགྲོ་བར་རེ་བ་ཆེན་པོ་བཅོལ་
བ་དྲན་བྱུང་། མ་ཡུམ་གྱི་ལག་ཏུ་འཕྲིན་ཡིག་འབྱོར་མཚམས་སྐྱོ་སྡུག་ཚད་མེད་སྐྱེས་
པའི་ངང་ཚུལ་དྲན་བྱུང་། ཐ་ན་ཁོའི་སེམས་ལ་འཆི་བའང་དྲན་བྱུང་། ཡབ་ཆེན་འདས་
རྗེས་མ་ཡུམ་གྱི་ལུས་ལ་དར་ནག་གི་ལྭ་བ་གྱོན་ཞིང་། ཁྱིམ་མི་རྣམས་སྡུག་བསྔལ་དང་ཡི་
ཆད་ཀྱི་ཀློང་དུ་བྱིངས་ཡོད་པའང་དྲན་བྱུང་། ཁོས་དེ་ལྟར་འདང་བརྒྱབ་ནས་ཡུན་རིང་
འགོར་སོང་། གློ་བུར་དུ་ཁོའི་སྣང་བར་ལག་པ་ཞིག་གིས་ཁོའི་ཕྲག་པར་ཡང་བོར་རྡེབ་
ཙམ་བྱས་སོང་། ཁོ་ཧད་སེར་གྱུར་ཏེ་བལྟས་པ་ན། མ་གཞི་བཙུན་མ་ཞིག་ཡིན་འདུག
“ངའི་ཡབ་ཆེན་ལ་ནད་ཅི་ཞིག་བྱུང་བ་རེད།” གཞོན་ནུས་བྲེལ་མྱུར་ངང་དེ་ལྟར་
དྲིས། “ཁྱོད་ཀྱི་ཡབ་ཆེན་ཡིན་ནམ།” བཙུན་མས་ངག་འཇམ་པོས་དེ་ལྟར་དྲིས་བྱུང་།
“ཡིན། ངའི་ཡབ་ཆེན་ཡིན། ང་ཁོ་ལ་བལྟ་རུ་ཡོང་བ་ཡིན། ཁོ་ལ་ནད་ཅི་ཞིག་བྱུང་བ་
རེད།” “སྲ་སྒྲིམས་ཤིག །གཅེས་ཕྲུག སྨན་པ་མྱུར་དུ་བསླེབ་ངེས།” བཙུན་མས་ལན་
དེ་ལྟར་བཏབ་རྗེས་བཤད་རྒྱུ་གཞན་མི་འདུག །དེ་ག་དང་གྱེས་ནས་ཕར་བུད་སོང་།
དུས་ཚོད་ཕྱེད་ཙམ་འགོར་རྗེས།དྲིལ་བུའི་སྐད་ཅིག་གྲགས་པ་དང་མཉམ་དུ། སྨན་
པ་ནད་ཁང་གི་ཟུར་གཞན་ཞིག་ནས་ཚུར་སླེབས་བྱུང་། ཁོའི་རྗེས་སུ་ད་དུང་རམ་
འདེགས་སྨན་པ་དང་བཙུན་མ་གཉིས། ནད་གཡོག་མ་གཅིག་བཅས་འབྲངས་འདུག །ཁོ་
ཚོས་ནད་བརྟག་བྱེད་པའི་མགོ་བརྩམས་བྱུང་། ནད་ཁྲི་རེ་རེའི་འཁྲིས་སུ་བསྡད་ནས་ལྟ་
ཙམ་བྱེད། གཞོན་ནུའི་དུས་ཡུན་ཧ་ཅང་རིང་པོ་ཞིག་ལ་བསྒུགས་པའི་སྣང་བ་སྐྱེས་ཤིང་།
ཁོ་ཚོ་འདི་ཕྱོགས་སུ་གོམ་པ་གང་རེ་ཇེ་ཉེར་གྱུར་ཐེངས་རེར་ཁོའི་སེམས་ཁྲལ་རིམ་པ་རེ་
ཇེ་ལྕིར་གྱུར་འགྲོ། སྨན་པ་གཞི་ནས་འགྲམ་གྱི་ནད་ཁྲིའི་འཁྲིས་སུ་སླེབས་བྱུང་། སྨན་པ་
ནི་གཟུགས་རིང་ཞིང་ཁོག་སྟོད་སྒུར་བའི་བགྲེས་པོ་ཞིག་རེད། སྨན་པ་འཁྲིས་ཀྱི་ནད་ཁྲི་
དང་མ་གྱེས་གོང་གཞོན་ནུ་ཡར་ལངས་དགོས་བྱུང་ཞིང་། སྨན་པ་བགྲེས་པོ་ཐག་ཉེར་
སླེབས་འཕྲལ་ཁོ་ངུ་བའི་འགོ་བརྩམས།
“ཁོ་ནི་ནད་པའི་བུ་རེད། ད་ནངས་སྔ་སེ་ཡུལ་ནས་རྡོག་ཐོན་བྱས་པ་རེད།”
བཙུན་མས་དེ་ལྟར་ཟེར།
སྨན་པས་ལག་པ་ཡ་གཅིག་གིས་གཞོན་ནུའི་ཕྲག་པར་རྡེབ་རྡེབ་ཅིག་བྱས་ཤིང་།
དེ་ནས་ལུས་པོ་མར་སྒུར་ཏེ་ནད་པར་ལྟ་བར་བྱེད་། ནད་པའི་རྩ་ལ་བརྟག་པ་དང་དཔྲལ་
བར་ལག་པས་རེག་ཙམ་བྱས་ཤིང་། དེ་ནས་བཙུན་མར་ནད་པའི་གནས་ཚུལ་དྲིས་པ་
རེད། བཙུན་མས་ལན་དུ། “འགྱུར་ལྡོག་ཅི་ཡང་མི་འདུག” ཟེར། སྨན་པས་འདང་ཞིག་
བརྒྱབ་ནས། “མུ་མཐུད་དུ་སྔོན་ལྟར་སྨན་བཅོས་བྱོས་ཤིག” ཅེས་བསྒོས་བྱུང༌།
སྐབས་འདིར་གཞོན་ནུས་སྤོབས་པ་བསྐྱེད་དེ། ངུ་བཞིན་དུ་“ངའི་ཡབ་ཆེན་ལ་
ནད་ཅི་ཞིག་བྱུང་བ་རེད” ཅེས་དྲིས།
“སྙིང་སྟོབས་སྐྱེད་ཅིག །གཅེས་ཕྲུག” སྨན་པས་ཡང་བསྐྱར་ལག་པ་ཁོའི་ཕྲག་
སྟེང་དུ་བཞག་ནས་ལན་འདེབས་རྒྱུར། “ ཁོ་ལ་ངོ་གདོང་གི་མེ་དབལ་རིམས་ནད་བྱུང་
བ་རེད། གནས་ཚུལ་ཧ་ཅང་ཚབས་ཆེན་རེད། ཡིན་ནའང་ད་དུང་དྲག་བསྐྱེད་འབྱུང་
བའི་རེ་བ་འདུག །གཉོར་སྐྱོང་ལེགས་པོ་བྱོས་ཤིག །ཁྱོད་འདིར་ཡོད་ན་ཁོ་ལ་ཕན་ཐོགས་
ཆེན་པོ་འདུག” ཟེར།
“ཡིན་ཡང་ཁོ་ལ་ནད་བྱུང་སྟེ་ང་རང་ཡང་ངོས་ཟིན་གྱིན་མི་འདུག” གཞོན་ནུས་
སེམས་སྡུག་ཆེན་པོས་དེ་ལྟར་བཤད།
“ཁོས་ཁྱོད་ངོས་ཟིན་ངེས་རེད། སང་ཉིན་ཁྱོད་རང་ངོས་ཟིན་ཡོང་ཡང་སྲིད། དེ་
ལྟར་ཡིན་པར་སྨོན། སྲ་སྒྲིམས་ཤིག”
གཞོན་ནུས་ད་དུང་ཡང་གནས་ཚུལ་འགའ་འདྲི་འདོད་མོད། འོན་ཀྱང་ཡང་ཅུང་
མི་སྤོབས་པར་གྱུར། སྨན་པ་དེར་མཐུད་ནས་ནད་པ་རྗེས་མར་བལྟ་རུ་བུད་སོང་། དེར་
བརྟེན་གཞོན་ནུ་དེ་ཁོའི་ཡབ་ཆེན་གྱི་ནད་གཡོག་པ་བྱེད་མགོ་བརྩམས། ཁོས་དོན་དག་
གཞན་པའི་སྐོར་སྒྲུབ་མི་ནུས་པས། ནད་པར་རོགས་བྱས་ཏེ་ཉལ་ཐུལ་ལུས་སྟེང་དུ་ཡག་
པོར་འགེབས་པ་དང་། དུས་ངེས་མེད་དུ་ཁོའི་ལག་པར་བྱིལ་བྱིལ་བྱེད་པ། སྦྲང་ནག་ཕར་
སྐྲོད་པ། ནད་པས་འཁུན་སྒྲ་འདོན་སྐབས་ཁོ་མྱུར་དུ་བསྒུར་ནས་ཞིབ་ལྟ་བྱེད་པ། བཙུན་
མས་ཆུ་བསྐྱལ་ཡོང་ཚེ་ཁོས་བཙུན་མའི་ཚབ་བྱས་ནས་ཕོར་བ་བསྐྱོར་ནས་ཆུ་འཐུང་དུ་
འཇུག་པ་སོགས་བྱས། ནད་པས་སྟེས་དབང་གིས་ལན་རེར་ཁོར་ལྟ་ཙམ་བྱེད་མོད། འོན་
ཀྱང་ཁོ་ངོས་ཟིན་གྱིན་པའི་རྣམ་འགྱུར་ཅི་ཡང་མེད་པར་སྣང་། ཡིན་ནའང་ནད་པས་
གཞོན་ནུར་གཟབ་ལྟ་བྱེད་པའི་དུས་ཚོད་རིམ་བཞིན་དུ་ཇེ་རིང་དུ་གྱུར་ཅིང་། ལྷག་པར་
དུ་གཞོན་ནུས་ལག་ཕྱིས་ཀྱིས་མིག་ཆུ་འབྱིད་པའི་སྐབས་སུ་དེ་འདྲ་རེད། ཉིན་དང་པོ་དེ་
ལྟར་འདས་སོང་། མཚན་མོར། གཞོན་ནུ་ནད་ཁང་གི་ཟུར་གྱི་རྒྱབ་སྙེས་འདུག་སྟེགས་
གཉིས་ཀྱི་སྟེང་དུ་ཉལ། ཉིན་གཉིས་པའི་ཞོགས་པར་མུ་མཐུད་དུ་གདུང་སེམས་སྐྱེས་
འོས་པའི་བྱ་བ་དེ་རྒྱུན་བསྐྱངས། ཉིན་འདིར་ནད་པའི་རིག་པ་ཇེ་གསལ་དུ་གྱུར་པ་ལྟར་
སྣང་སྟེ། གཞོན་ནུས་ཁོ་ལ་སེམས་གསོ་བྱེད་པའི་སྐད་ཆ་ཐོས་པ་ན། མིག་མདངས་ལས་
གསལ་ལ་མི་གསལ་བའི་བཀའ་དྲིན་ཞུ་བའི་འོད་མདངས་ཤིག་འཕྲོ་བར་བྱེད་ཅིང་།
མཆུ་འདབ་འགུལ་ཙམ་བྱས་ཏེ་ཕལ་ཆེར་ཅི་ཞིག་བཤད་འདོད་པ་ལྟར་བྱེད། ནམ་རྒྱུན་
ནད་པ་ཅུང་ཙམ་ལ་གཉིད་མ་བརྒྱལ་དུ་གྱུར་ཏེ་སླར་ཡང་མིག་འབྱེད་པའི་སྐབས་སུ།
མིག་གིས་ཁོའི་ནད་གཡོག་པ་ཆུང་ངུ་འཚོལ་བར་བྱེད། སྨན་པ་སླར་ཡང་ཐེངས་གཉིས་
ལ་ཕེབས་བྱུང་ལ། ནད་ཚུལ་ཡང་ཅུང་ཙམ་ཇེ་ལེགས་སུ་ཕྱིན་ཡོད་པ་མཐོང་། དགོང་སྔ་
དྲོ། གཞོན་ནུས་ཕོར་བ་བཏེགས་ཏེ་ནད་པར་ཆུ་འཐུང་དུ་འཇུག་པའི་སྐབས་སུ། ནད་
པའི་སྐྲངས་ཤིང་སྦོས་པའི་ཁ་འགྲམ་དུ་འཛུམ་ཆུང་ཞིག་ལངས་ཡོད་པ་ལྟ་བུའི་ཚོར་
སྣང་ཞིག་བྱུང་བས། གཞོན་ནུར་ཡང་སེམས་གསོ་ཐོབ་ཅིང་། ཡབ་ཆེན་གྱི་ཚོར་བ་ཇེ་
གསལ་དུ་གྱུར་ཡོད་པས་རེ་བ་ཡོད་འདུག་སྙམ། ཁོས་དུས་ཚོད་ཧ་ཅང་རིང་པོ་ཞིག་ལ་
ནད་པར་རང་ཡུལ་གྱི་གནས་ཚུལ་བཤད། ཁོའི་ཨ་མའི་གནས་ཚུལ་བཤད་པ་དང་ནུ་མོ་
ཚོའི་གནས་ཚུལ་བཤད་ལ། ཁྱིམ་ནང་གི་གནས་ཚུལ་དང་དོན་དག་བཤད། ད་དུང་སྤྲོ་
སེམས་དང་སྙིང་ཉེ་བའི་ཚིག་གིས་ནད་པར་སེམས་གསོ་བྱས། གཞོན་ནུས་ཀྱང་ནད་
པས་ཁོས་བཤད་པའི་སྐད་ཆ་དག་ཐོས་པའི་ངེས་པ་མེད་པར་ཐེ་ཚོམ་ཡོད་མོད། འོན་
ཀྱང་ད་དུང་མཚམས་མི་འཇོག་པར་ཨུ་ཚུགས་ཀྱིས་རྒྱུན་བསྐྱངས་ཏེ་བཤད། དེའི་རྒྱུ་
མཚན་ནི་ནད་པས་ཁོས་བཤད་ཀྱིན་པའི་སྐད་ཆའི་ནང་དོན་གང་ཡིན་པ་མི་རྟོགས་
ནའང་། ཕར་བལྟས་ན། ཁོས་བཤད་ཀྱིན་པའི་རྒྱུན་ལྡན་མིན་ལ་བརྩེ་བ་ཟབ་ཅིང་སྐྱོ་བ་
བསྐྱེད་པའི་སྐད་གདངས་དེ་ཐོས་པས་ཧ་ཅང་དགའ་བཞིན་ཡོད་པ་རྟོགས་ཐུབ། འདི་
ལྟར་ཉིན་གཉིས་པའང་ཕར་འདས་སོང་། ཉིན་གསུམ་པ་དང་བཞི་པར། ནད་པའི་ནད་
ཚུལ་ལན་རེར་བཟང་ཞིང་ལན་རེར་མི་བཟང་། གཞོན་ནུས་བློ་གཅིག་སེམས་གཅིག་
གིས་ནད་པར་ནད་གཡོག་བྱས་ཏེ། བཙུན་མས་ཁྱེར་ཡོང་བའི་ཉིན་རེར་ཐུན་གཉིས་ཀྱི་
བཟའ་བཏུང་ཞོ་དང་སྒོང་ཕྱེ་ཉུང་ཙམ་དག་ཀྱང་ཁོས་ཁམ་འགའ་ལས་མི་བཟའ་ལ།
ཁོས་མཐའ་འཁོར་ནས་བྱུང་བའི་དོན་གང་དང་ཅི་ལ་ཡང་དོ་སྣང་གཏན་ནས་མ་བྱས།
ཐ་ན་ནམ་གུང་དུ་ནད་ཚུལ་ལྕི་བའི་ནད་པ་བྱུང་བས་བཙུན་མ་གློ་བུར་དུ་བརྒྱུགས་ཡོང་
བའམ། ནད་པའི་ཁྱིམ་མིས་རེ་ཆད་ངང་སྨྲེ་ངག་འདོན་པ་སོགས་སྨན་ཁང་དུ་རྒྱུན་
མཐོང་གི་ཡ་ང་བའི་སྣང་ཚུལ་ཅི་བྱུང་ཡང་། ཁོས་ཕལ་ཆེར་མིག་གིས་མ་མཐོང་བ་དང་
རྣ་བས་མ་ཐོས་པ་ལྟར་ཡབ་ཆེན་ལ་ནད་གཡོག་ཁོ་ན་བྱས།
ཉིན་བཞི་པ་དེ་ལྟར་ཕར་འདས་སོང་། ཁོ་ཡབ་ཆེན་དང་གོམ་པ་གང་ཡང་མ་གྱེས་
པར་ནད་གཡོག་བྱས་ཏེ་ཁོའི་ནད་ཚུལ་ཇེ་བཟང་དུ་ཡོང་བར་རེ་སྒུག་བྱས། ཁོས་དུས་
དང་རྣམ་པ་ཀུན་ཏུ་ནད་པའི་སྟེང་དུ་རྣམ་ཤེས་གཏད་དེ། ནད་པས་འཁུན་སྒྲ་འདོན་པ་
ཐོས་པའམ། ཡང་ན་ནད་པའི་ནད་ཚུལ་རྒྱུན་ལྡན་མིན་པ་མཐོང་ཚེ། སེམས་ཁྲལ་བྱས་
ཏེ་སྡོད་མི་བཟོད་པར་འགྱུར།ཁོའི་སེམས་ནི་ཡུད་ཙམ་ལ་རེ་བའི་ཡིད་ཆེས་ཀྱིས་ཁེངས་
པར་བྱེད་ལ། ཡུད་ཙམ་ནས་རེ་ཆད་ཀྱི་གཅོང་རོང་དུ་ལྷུང་འགྲོ་བས། སེམས་ཁམས་
ཡོངས་སུ་ལྷོད་དུ་འབབ་ཐབས་བྲལ།
ཉིན་ལྔ་པར་སླེབས་པ་དང་། ནད་པའི་ནད་ཚུལ་གློ་བུར་དུ་ཚབས་ཆེན་དུ་གྱུར་སོང་།
ཁོས་སྨན་པར་དྲིས་པ་ན། སྨན་པས་མགོ་བོ་འཕྲེད་དུ་གཡུག་ཙམ་བྱེད། དེའི་
ནང་དོན་ནི་རེ་བ་མི་འདུག་ཅེས་པ་དེ་རེད། ཁོ་རྒྱབ་སྙེས་འདུག་སྟེགས་སྟེང་དུ་རེངས་
རེངས་པོར་ཙོག་སྟེ་ངུ་སྔངས་བྱས། ཡིན་ཡང་གང་ལྟར་དོན་སྣ་གཅིག་གིས་ད་དུང་
ཁོར་སེམས་གསོ་ཐེབས་བྱུང་སྟེ། ནད་པའི་ནད་ཚུལ་ཇེ་སྡུག་ཏུ་གྱུར་ནའང་ནད་པའི་
རྣམ་རིག་ཕལ་ཆེར་ཇེ་གསལ་དུ་གྱུར་འདུག །ནད་པས་སྔར་བས་ཀྱང་གཞོན་ནུར་
མཉམ་འཇོག་གསལ་པོ་བྱེད་ཀྱིན་འདུག་ལ། ནད་པའི་ཁམས་ཀྱང་མངོན་གསལ་ངང་
ཇེ་དྭངས་སུ་གྱུར་འདུག །ད་དུང་གཞོན་ནུས་ཁོ་ལ་ཆུ་འཐུང་དུ་འཇུག་པའམ་སྨན་
ལྡུད་པའི་སྐབས་སུ། ཁོའི་མཆུ་འདབ་རྒྱུན་དུ་གང་ནུས་ངང་འགུལ་ཙམ་བྱས་ཏེ་སྐད་
ཆ་ཞིག་བཤད་འདོད་པ་ལྟར་བྱེད། ཐེངས་འགའ་ལ་ཧ་ཅང་མངོན་གསལ་རེད་པས་
གཞོན་ནུའི་ཡིད་ཆེས་ཀྱི་མེ་སོན་ཁོང་དུ་མཆེད་དུ་བཅུག་ཅིང་། སྔོན་དུ་ནུར་ནས་ནད་
པའི་དཔུང་པ་ནས་དམ་པོར་འཇུས་ཏེ་དགའ་སྤྲོའི་ངང་“སྐྲག་མི་དགོས། སྐྲག་མི་དགོས།
ཡབ་ཆེན་ལགས། ཁྱེད་རང་དྲག་སྐྱེད་འབྱུང་ངེས་རེད། ཁྱོད་རང་དྲག་རྗེས་ངེད་གཉིས་
འདི་ག་བྲལ་ཏེ་ཡུལ་དུ་འགྲོ། ཨ་མ་ཡོད་སར་འགྲོ། ད་དུང་ཉིན་གཉིས་ལ་བསྡད་ན་དྲག་
ངེས་རེད” ཅེས་བཤད།
སྐབས་དེར་ཕྱི་དྲོའི་ཆུ་ཚོད་བཞི་པར་སླེབས་ཟིན། གཞོན་ནུ་ད་དུང་ཡང་བརྩེ་བ་
དྲོན་མོ་དང་རེ་བ་ཟབ་མོའི་ཀློང་ཡངས་སུ་བྱིངས་འདུག །སྐབས་དེར། ཁོས་གློ་བུར་དུ་
ནད་ཁང་གྱི་ཕྱི་རོལ་ནས་གྲགས་ཡོང་བའི་རྡོག་སྒྲ་ཞིག་ཐོས་ཤིང་། དེར་མཐུད་ནས་སྐད་
གསལ་ལྷང་ངེ་བ་ཞིག་གིས་བཤད་རྒྱུར། “རྨོ་རྨོ་ལགས། བདེ་མོ་བྱོས” ཟེར་བས། སྐད་
གདངས་དེས་ཁོ་རང་རྦད་དེ་ཡར་ལངས་སུ་བཅུག་བྱུང་། ཏག་ཏག་སྐབས་དེར་སྐྱེས་པ་
ཞིག་ནད་ཁང་གི་ནང་དུ་འཛུལ་ནས་སླེབས།
གཞོན་ནུས་སྐད་ཅིག་བཏོན་ནས་དེ་མལ་དུ་ཧད་དེ་ལུས།
སྐྱེས་པ་དེ་ཚུར་འཁོར་ཏེ་ཁོ་ལ་ལྟ་ཙམ་བྱས་ནས། རང་དབང་མེད་པར་སྐད་ཆེན་
པོས་“ཆི་ཆི་ལོལ” ཞེས་བོས་ནས་ཚུར་བརྒྱུགས་སླེབས་བྱུང་།
གཞོན་ནུ་སྐད་ཅིག་ཉིད་ལ་ཡབ་ཆེན་གྱི་པང་དུ་འཁྱུད་ཅིང་། སེམས་འགུལ་ཐེབས་
ཏེ་སྐད་ཆ་མི་ཤོད་པར་གྱུར། བཙུན་མ་དང་ནད་གཡོག་མ། རམ་འདེགས་སྨན་པ་བཅས་
བརྒྱུགས་ཡོང་ནས་ཡ་མཚན་ངང་ཁོ་གཉིས་ལ་བལྟས་ནས་དོན་དག་ཅི་ཞིག་བྱུང་སོང་
བའང་མ་ཤེས།
གཞོན་ནུར་སེམས་འགུལ་ཐེབས་དྲགས་ཏེ་རེ་ཞིག་རིང་སྐད་ཆ་སྨྲ་མི་ནུས་པར་
གྱུར།
“ཨོ། ང་ཡི་ཆི་ཆི་ལོལ།” ཡབ་ཆེན་གྱིས་གཟབ་གཟབ་ངང་འགྲམ་དུ་ཡོད་པའི་
ནད་པ་ལ་བལྟས་རྗེས། གཞོན་ནུར་འོ་ཞིག་བྱས་ཤིང་སླར་ཡང་འོ་ཞིག་བྱས་ཏེ་མཚར་
སྣང་དང་བཅས། “ཆི་ཆི་ལོལ། ང་ཡི་གཅེས་ཕྲུག །འདི་ནི་ཅི་ཞིག་བྱུང་བ་རེད། ཁོ་ཚོས་
ནད་པ་གོ་ནོར་ཐེབས་པ་རེད། ཁྱོད་ཀྱི་མ་ཡུམ་གྱིས་འཕྲིན་ཡིག་ཡོང་སྟེ་ཁྱོད་ང་ལ་བལྟ་རུ་
བུད་སོང་ཟེར། ངས་ད་དུང་ཁྱོད་རང་མཐོང་ཐུབ་རྒྱུ་མ་རེད་སྙམ་ནས་སེམས་ཁྲལ་བྱེད་
ཀྱིན་ཡོད། དོན་དག་འདི་འདྲ་ལའང་འཕྲད་རྒྱུ་ཡོད་དམ། ང་ལ་སྐྱོན་ཆེན་པོ་མི་འདུག །
ཁྱོད་ཀྱིས་ཨེ་ཤེས། ང་ད་ལྟ་ཧ་ཅང་བཟང་། ཁོན་ཆེ་ཏེལ་ལ་ནི། ཁྱིམ་ནང་གི་གཅེས་ཕྲུག་
ཆུང་ངུ་ནི། ཁོ་ཚོ་ཚང་མ་བདེ་མོ་ཡིན་ནམ། ང་ད་ལྟ་སྨན་ཁང་ལས་འབུད་ཀྱིན་ཡོད། ང་
ཚོ་འགྲོ་ཨང་། འོ། དཀོན་མཆོག་མཁྱེན། དོན་འདི་འདྲ་བ་སུ་ཞིག་གི་ཡིད་དུ་དྲན་ཐུབ་
ཨང” ཟེར།
གཞོན་ནུས་མགྲིན་པ་བརྣངས་བཞིན་ཁྱིམ་ནང་གི་གནས་ཚུལ་ཚིག་འགའ་བཤད་
རྗེས། མུ་མཐུད་དུ་བཤད་རྒྱུར། “ཨ་ཙི། ང་རང་ཧ་ཅང་དགའ་བྱུང་། ང་ཧ་ཅང་དགའ་
བྱུང་། ཉིན་འདི་དག་ནི་ཧ་ཅང་འཇིགས་སུ་རུང་བ་ཞིག་རེད” ཟེར་བཞིན་དུ་རྒྱུན་ཆད་
མེད་པར་ཡབ་ཆེན་ལ་འོ་བྱས་བྱུང་།
ཡབ་ཆེན་གྱིས་ཁོ་ལ། “འགྲོ། ང་ཚོ་དོ་དགོང་རང་ཡུལ་དུ་སླེབས་ཐབས་བྱས་
ཆོག །ང་ཚོ་འགྲོ” ཟེར་བཞིན་ཆི་ཆི་ལོལ་གྱི་ལག་པ་ནས་བཟུང་སྟེ་འཐེན་མོད། འོན་
ཀྱང་ཆི་ཆི་ལོལ་ནི་འགྲེང་སྟེ་བསྡད་བྱུང༌།
གཞོན་ནུས་ཁ་ཕྱིར་འཁོར་ཏེ་ཁོའི་ནད་པ་ལ་ལྟ་བར་བྱེད།
“ཤོག་ཡ། ཁྱོད་མི་འགྲོ་བ་ཅི་ཡིན།” ཡབ་ཆེན་ཧང་སང་བ་ལྟར་དེ་ལྟར་དྲིས་བྱུང་།
གཞོན་ནུས་ཡང་བསྐྱར་ནད་པར་ལྟ་བར་བྱེད་ཅིང་། ནད་པས་ཀྱང་སྐབས་འདིར་
མིག་ཕྱེ་སྟེ་ཁོ་ལ་ཅེར་འདུག །
སྐབས་དེར་གཞོན་ནུའི་སེམས་ངོས་ཀྱི་སྐད་ཆ་དེ་ཐོལ་ཐོལ་དུ་ཕྱིར་ཕུད་བྱུང་།
“མིན། ཡབ་ཆེན་ལགས། ཅུང་ཙམ་སྡོད། ཁྱོད་ཀྱིས་ལྟོས་དང་། ང་འགྲོ་མི་རུང་། བགྲེས་
པོ་འདི་ཡོད་པ་རེད། ངས་འདི་ནས་ཉིན་ལྔ་བསྐྱལ་ཟིན། ཁོས་ནམ་ཡང་ང་ལ་བལྟས་
ནས་སྡོད། དེང་ཐོག་ངས་ཁྱེད་རང་ཡིན་པར་སྙམ་ནས་ང་ཁོ་ལ་དུངས་ཤིང་། ངས་ཁོ་ལ་
ཆུ་འཐུང་དུ་བཅུག་པ་ཡིན་ལ། ང་འཁྲིས་སུ་སྡོད་པར་ཁོ་ཡང་ཡིད་འཐད་ཡོང་གིན་
འདུག །ད་ལྟ་ཁོའི་ནད་ཚུལ་ཧ་ཅང་མི་ལེགས་པས། དངོས་གནས་དགོངས་པ་མ་ཚོམ།
ང་ལ་ཁོ་དང་གྱེས་ནས་འགྲོ་བའི་སྤོབས་པ་མི་འདུག །རྒྱུ་མཚན་ཅི་ཡིན་པ་ངས་ཀྱང་མི་
ཤེས། ཁོ་དང་གྱེས་ཚེ་ངའི་སེམས་སྐྱིད་མི་སྲིད། ང་སང་ཉིན་ཡུལ་དུ་ཡོང་ངེས། ངས་ད་
དུང་ཁོ་ལ་འདུག་གྲོགས་ཅུང་ཙམ་བྱེད། འདི་ལྟར་ཁོ་རང་དོར་ན་མི་བཟང་། ཁྱེད་ཀྱིས་
ཁོས་ང་ལ་ལྟ་བའི་མིག་མདངས་ལ་ལྟོས་དང་། ངས་ཁོ་སུ་ཡིན་པ་མི་ཤེས་མོད། འོན་ཀྱང་
ཁོ་ལ་ང་མཁོ་བཞིན་འདུག །དེ་མིན་ཚེ་ཁོ་རང་ཁེར་རྐྱང་ངང་འཆི་ངེས་རེད། ང་རང་
འདི་གར་འདུག་ཏུ་འཇུག་རོགས། སྙིང་ཉེ་བའི་ཡབ་ཆེན་ལགས།”
“ ཅི་འདྲའི་བྱིས་པ་བཟང་པོ་ཞིག་ཨང་།” རམ་འདེགས་སྨན་པས་སྐད་མཐོན་
པོས་དེ་ལྟར་ཟེར།
ཡབ་ཆེན་གྱིས་གཞོན་ནུར་ལྟ་བཞིན་ཅུང་ཐེ་ཚོམ་ནས་སྡོད་ཅིང་། དེ་ནས་སླར་
ཡང་ནད་པར་ལྟ་ཙམ་བྱས་ཏེ། “ཁོ་ནི་སུ་རེད” ཅེས་དྲིས།
རམ་འདེགས་སྨན་པས་བཤད་རྒྱུར། “ཁྱོད་དང་གཅིག་འདྲ་རེད། ཞིང་པ་ཞིག་
རེད། ད་སོ་མར་ཕྱི་རྒྱལ་ནས་ལོག་ཡོང་སྟེ་ཁྱོད་དང་ལྷན་དུ་ཉི་མ་གཅིག་ལ་སྨན་ཁང་དུ་
བསྡད་པ་རེད། ནང་དུ་ཡོང་དུས་ནས་བཟུང་ཚོར་ཤེས་ཉམས་ཏེ་སྐད་ཆ་བཤད་མི་ནུས་
པར་འདུག །ཁོའི་རང་ཁྱིམ་དང་བུ་བུ་མོ་ཡོད་སར་རྒྱང་ཐག་རིང་ཡང་སྲིད། ཁོས་ཁྱོད་ཀྱི་
བུ་ཆུང་འདི་ཁོ་རང་གི་བྱིས་པ་རེད་སྙམ་འདུག” ཟེར།
ནད་པས་ནམ་ཡང་གཞོན་ནུར་ཅེ་རེར་བལྟས་འདུག
ཡབ་ཆེན་གྱིས་གཞི་ནས་ཆི་ཆི་ལོལ་ལ། “དེས་ན་ཁྱོད་འདུག་རྒྱུ་བྱོས” ཟེར།
“ཁོ་ལ་དུས་ཚོད་རིང་པོ་མི་འདུག” རམ་འདེགས་སྨན་པས་སྐད་དམའ་མོས་དེ་
སྐད་ཟེར།
ཡབ་ཆེན་གྱིས་ཡང་བསྐྱར་ནན་བཅགས་སྒོས། “འདུག་རྒྱུ་བྱོས། ཁྱོད་ལ་བྱང་ཆུབ་
ཀྱི་སེམས་བཟང་པོ་ཞིག་འདུག་པས་ང་ཧ་ཅང་དགའ་བྱུང་། ང་མྱུར་དུ་ཁྱིམ་དུ་ལོག་ནས་
ཁྱོད་ཀྱི་མ་ཡུམ་སེམས་བདེ་ཡོང་བར་བྱ། སྒོར་མོ་འདི་དག་བསྐྱུར་ནས་ཁྱོད་ཀྱིས་བཀོལ་
སྤྱོད་བྱོས།བདེ་མོ་བྱོས། ང་ཡི་གཅེས་ཕྲུག་བཟང་པོ།བདེ་མོ་བྱོས།” ཡབ་ཆེན་གྱིས་ཁོ་ལ་
སྐེ་འཇུ་བྱས་ཤིང་། སླར་ཡང་ཁོ་ལྟ་ཙམ་བྱས་ཤིང་། དེ་ནས་ཁོའི་དཔྲལ་བར་འོ་ཞིག་བྱས་
རྗེས། ནད་ཁང་ལས་ཕྱིར་བུད་དེ་ཆས་སོང་།
གཞོན་ནུ་སླར་ཡང་ནད་
ཁྲིའི་མཐའ་རུ་ཡོང་བས། ནད་
པའི་སེམས་ལ་ཡང་སེམས་གསོ་
ཞིག་ཐེབས་བྱུང་བ་དང་
མཚུངས། ཆི་ཆི་ལོལ་གྱིས་ཡང་
བསྐྱར་མུ་མཐུད་དུ་རང་ཉིད་ཀྱི་
ནད་གཡོག་བྱ་བ་བསྒྲུབས། ཁོ་
ཡང་བསྐྱར་ངུ་བར་མི་བྱེད་
མོད། འོན་ཀྱང་སྔར་བཞིན་དེ་
སྔོན་འདྲ་བར་སྤྲོ་སེམས་དང་
བསྲན་ཚུགས་ཀྱིས་ནད་པར་ཆུ་
འཐུང་དུ་འཇུག་པ་དང་། ཉལ་
ཐུལ་འགེབས་པ། ནད་པའི་
ལག་པར་བྱིལ་བྱིལ་བྱེད་པ།
བརྩེ་སེམས་དྲོན་མོས་ཁོ་ལ་ཁ་བརྡ་བྱས་པ་དང་ཁོ་ལ་སེམས་ཤུགས་བསྩལ། ཆི་ཆི་ལོལ་
གྱིས་ཏག་ཏག་ཉིན་གཅིག་དང་ཞག་གཅིག་ལ་ནད་གཡོག་བྱས་ཤིང་། ཉིན་གཉིས་པར་
ད་དུང་ནད་པའི་འཁྲིས་སུ་ལྟ་སྲུང་བྱས་ཏེ་འདུག ཡིན་ནའང་ནད་པའི་ནད་ཚུལ་ཇེ་
སྡུག་ནས་ཇེ་སྡུག་ཏུ་སོང་སྟེ། ངོ་མདངས་ཁམ་ནག་ཏུ་གྱུར་པ་དང་། དབུགས་ཀྱི་འབྱིན་
རྔུབ་ལ་དཀའ་ངལ་ཡོད་ཅིང་།བསྡད་ཀྱིན་བསྡད་ཀྱིན་སྡོད་བཟོད་མི་ནུས་ལ།ངག་ནས་
འཁུན་སྒྲ་བསྟུད་མར་གྲགས་འོངས་པར་མ་ཟད། ངོ་གདོང་ལྷག་པར་དུ་སྐྲངས་ནས་མིག་
གིས་ལྟར་མི་བཟོད་པར་གྱུར་འདུག །དགོང་དྲོ་སྨན་པས་ནད་བརྟག་བྱེད་དུས། སྨན་
པས་མཚན་མོ་འདི་བསྐྱལ་ནུས་མིན་ཁག་པོ་འདུག་ཟེར། དེ་བས་ཆི་ཆི་ལོལ་གྱིས་ལྡབ་
འགྱུར་གྱིས་ཁོ་སྙོར་སྐྱོང་བྱས་ཏེ་མིག་སྐད་ཅིག་ལའང་མི་གཡེང་བར་ཁོ་ལ་བལྟས། ནད་
པས་རྒྱུན་དུ་ཆི་ཆི་ལོལ་ལ་ལྟ་བཞིན་མཆུ་འདབ་འགུལ་ཙམ་གྱིས་སྐད་ཆ་ཅི་ཞིག་བཤད་
འདོད་པ་ལྟར་བྱེད་ཅིང་། མིག་ཟུང་ལས་ཧ་ཅང་སྙིང་ཉེ་བའི་རྣམ་འགྱུར་ཞིག་འཚེར་
བར་བྱེད། ཡིན་ནའང་ཁོའི་མིག་ཇི་ལྟར་ཅེར་ན་དེ་ལྟར་ཆུང་དུ་གྱུར་ཏེ་མདངས་ཡལ་
བར་འགྱུར་གྱིན་འདུག །གཞོན་ནུས་ཞག་གང་པོར་ལྟ་སྐྱོང་བྱས་ཏེ་སྒེའུ་ཁུང་གི་ཕྱི་རོལ་
ཏུ་ཞོགས་པའི་སྐྱ་མདའ་ཤར་བྱུང་། བཙུན་མ་ནད་ཁང་དུ་ཡོང་ཞིང་ནད་ཁྲིའི་ཉེ་སར་
བཅར་ནས་ལྟ་ཙམ་བྱས་རྗེས་བྲེལ་མྱུར་ངང་ཕྱིར་བུད་སོང་། སྐར་མ་འགའ་འགོར་རྗེས།
ཡང་བཙུན་མ་དང་རམ་འདེགས་སྨན་པ་གཉི་ག་མཉམ་དུ་སླེབས་བྱུང་ལ། རྗེས་སུ་ད་
དུང་ལག་ཏུ་གློག་ཞུ་ཐོགས་པའི་ནད་གཡོག་མ་ཞིག་ཀྱང་འབྲངས་འདུག
“ཁོས་ད་ལྟ་ཉིད་དུ་ལྕོགས་རྒྱུ་མ་རེད།” སྨན་པས་དེ་ལྟར་ཟེར།
གཞོན་ནུས་ནད་པའི་ལག་པ་ནས་འཆང་བ་ན། སྐབས་དེར་ནད་པས་མིག་ཕྱེ་སྟེ་
ཁོ་ལ་ལྟ་བཞིན་འདུག་ཅིང་།དེ་འཕྲལ་སླར་ཡང་མིག་བཙུམས་བྱུང་།
སྐབས་དེར། གཞོན་ནུས་ཀྱང་ནད་པའི་ལག་པས་ཁོའི་ལག་པར་འཇུ་ཙམ་བྱས་
སོང་བ་ཚོར་བྱུང་བས། “ཁོས་ངའི་ལག་པར་འཇུ་བཞིན་འདུག” ཅེས་སྐད་བརྒྱབ།
སྨན་པས་ལུས་པོ་སྒུར་ནས་ནད་པར་ཡང་ལྟ་བསྐྱར་ལྟ་འགའ་བྱས་རྗེས་ཡར་དགྱེ་
བྱུང་ལ། བཙུན་མས་རྩིག་ངོས་སུ་བཀལ་བའི་རྒྱ་གྲམ་དེ་མར་བླངས་སོང་།
“ ཁོ་ཤི་སོང་བ་རེད་དམ།” གཞོན་ནུ་ཧང་སང་ཞིང་ཡིད་མི་ཆེས་པར་གྱུར།
སྨན་པས་“གཅེས་ཕྲུག །ད་ནི་ཁྱོད་སོང་ཆོག་པར་འདུག །ཁྱོད་ཀྱི་གཞུང་བཟང་
གི་འགན་འཁྲི་ཡོངས་འགྲུབ་བྱས་སོང་། ད་ནི་འགྲོ་རྒྱུ་བྱོས། བསམ་པ་བཟང་པོར་འབྲས་
བུ་བཟང་པོ་སྨིན་སྲིད། དཀོན་མཆོག་གིས་ཁྱོད་ལ་མགོན་སྐྱབས་གནང་ངེས། བདེ་མོ་
བྱོས”ཟེར།
བཙུན་མས་སྒེའུ་ཁུང་གི་འགྲམ་གྱི་བུམ་པ་ལས་མེ་ཏོག་ཚོམ་བུ་ཞིག་བླངས་ནས་
གཞོན་ནུར་ཕུལ་ཅིང་། “ང་ལ་སྟེར་རྒྱུ་གཞན་མི་འདུག་པས། འདི་ནི་སྨན་ཁང་གི་དྲན་
རྟེན་དུ་ཕུལ་བ་ཡིན” ཟེར།
གཞོན་ནུས་ལག་པ་གཅིག་གིས་མེ་ཏོག་ཚུར་བླངས་ཤིང་། ལག་པ་ཅིག་ཤོས་ཀྱིས་
མིག་ཆུ་འབྱིད་བཞིན་དུ། “བཀའ་དྲིན་ཆེ། ཡིན་ཡང་ང་ད་དུང་ལམ་ཐག་རིང་པོར་འགྲོ་
དགོས་པས་་་མེ་ཏོག་རྙིད་འགྲོ་ངེས་རེད།” ཟེར་བཞིན་མེ་ཏོག་རེ་རེ་བཀྲལ་ཏེ་ནད་
ཁྲིའི་སྟེང་དུ་གཏོར་བ་དང་། མུ་མཐུད་དུ། “མེ་ཏོག་འདི་དག་གིས་སྙིང་རྗེ་ཡུལ་དུ་གྱུར་
པའི་འདས་པོ་འདི་ལ་རྗེས་དྲན་བྱ། བཙུན་མར་བཀའ་དྲིན་ཆེ། སྨན་པར་བཀའ་དྲིན་
ཆེ།” ཞེས་བཤད་པ་དང་། དེ་ནས་ཕར་འཁོར་ཏེ་འདས་པོ་ལ་བལྟས་ཏེ། “སྙིང་རྗེའི་ཡུལ་
དུ་གྱུར་པའི་་་”ཆི་ཆི་ལོལ་གྱིས་ཁོ་ལ་འབོད་ཚིག་ཅི་ཞིག་སྦྱོར་བར་བསམ་བློ་
གཏོང་སྐབས། ཉིན་ལྔའི་རིང་ལ་དུང་བས་བསྙལ་ཞིང་བརྩེ་བས་བོས་པའི་མིང་དེ་རང་
དབང་མེད་པར་སེམས་ནས་འཕྱུར་ཏེ་ངག་ལས་བརྡོལ་བྱུང་། “སྙིང་རྗེ་ཡུལ་དུ་གྱུར་
པའི་ཡབ་ཆེན་ལགས། བདེ་མོ་བྱོས།”
སྐད་ཆ་བཤད་མ་ཐག ཆི་ཆི་ལོལ་གྱིས་ཁོའི་རྡོག་ཁྲེས་ཆུང་ངུ་བསྣམས་ནས་། ངལ་
དུབ་ཀྱིས་ཉོབ་པའི་རྐང་པ་གཉིས་དྲུད་ནས་དལ་བུར་བུད་སོང་།
སྐབས་འདིར་སྔོན་ནས་སྐྱ་རེངས་ཤར་ཟིན་འདུག །

མགར་ཁང་།
ཚེས་བཅོ་བརྒྱད་ཉིན། རེས་གཟའ་སྤེན་པ།

མདང་དགོང་། ཕེ་རེ་ཁོ་སིས་ང་རང་ཁོ་ཚང་གི་སྲང་ལམ་གྱི་ཕ་རོལ་ཏུ་ཡོད་པའི་
མགར་ཁང་དུ་མགྲོན་འབོད་བྱས་པས། དེ་རིང་སྔ་སེ་ང་རང་ཡབ་ཆེན་དང་ལྷན་དུ་སྒོར་
བུད་ཅིང་། ཡབ་ཆེན་ཡང་ང་དང་མཉམ་དུ་བལྟ་རུ་སོང་། ང་ཚོ་སླེབས་ལ་ཉེ་བའི་སྐབས་
སུ། གྷ་རོ་ཧྥིས་ལག་ཏུ་དངོས་པོ་ཁུག་མ་གང་བཟུང་ནས་ཕྱི་རོལ་ཏུ་བརྒྱུགས་ནས་ཡོང་
ལ། ཁོའི་ཟླ་གམ་ནག་པོ་ཆེན་པོ་དེ་ལུས་རྒྱབ་ཏུ་ལྷབ་ལྷུབ་སྐྱོད་བཞིན་པ་རྒྱང་རིང་ནས་
མཐོང་བྱུང་། འོ། ངས་ད་ལྟ་གཞི་ནས་ཤེས་བྱུང་སྟེ། ཡིན་པ་ནི་ཁོས་དེ་ག་ནས་སག་རྡར་
བརྐུས་རྗེས་ཕར་བཙོངས་ནས་ཚགས་པར་རྙིང་པར་བརྗེས་པ་ཡིན་འདུག ། གཡོ་སྒྱུ་ཆེ་
བའི་གྷ་རོ་ཧྥི་ཨང་། སྒོ་ཁར་སླེབས་པ་ན།ཕེ་རེ་ཁོ་སི་ནི་སོ་ཕག་འགའི་ཐོག་ཏུ་བསྡད་ཅིང་།
དཔེ་དེབ་པུས་མོའི་ཐོག་ཏུ་བཞག་ནས་བསླབ་ཚན་ལ་བསྐྱར་སྦྱོང་བྱེད་པ་མཐོང་། ང་ཚོ་
མཐོང་འཕྲལ་མྱུར་དུ་ཡར་ལངས་ནས་ང་ཚོ་ནང་ལ་བསུས་སོང་། འདི་ནི་ཁང་པ་ཧ་ཅང་
ཆེན་པོ་ཞིག་རེད་ཅིང་། གང་ས་གང་དུ་སོལ་ཐལ་བབས་ཏེ་རྡུལ་གྱིས་ཁེངས་ཡོད་པ་དང་།
རྩིག་པའི་རྩ་རུ་རིགས་མི་འདྲ་བའི་ཐོ་བ་དང་སྐམ་པ། ལྕགས་ཧྲང༌། ལྕགས་ཆ་མང་པོ་
བཤམས་འདུག །ཁང་པའི་གྲུ་ཟུར་དུ་བཞུ་ཐབ་ཅིག་ཡོད་ཅིང་བྱིས་པ་ཞིག་གིས་རླུང་སྒམ་
འཐེན་གྱིན་འདུག །ཕེ་རེ་ཁོ་སིའི་ཡབ་ཆེན་ཙི་ཏའི་འགྲམ་དུ་ཡོད་ལ། ལག་གཡོག་ཅིག་
གིས་ལྕགས་དབྱུག་ཞིག་ལག་ཏུ་བཟུང་ནས་མེ་ནང་དུ་བསྲིངས་བྱུང༌། མགར་བས་ང་ཚོ་
མཐོང་འཕྲལ་མགོ་ཡི་ཞྭ་མོ་ཕུད་དེ། “ཨ་ཙི། འདི་ནི་མེ་འཁོར་སྟེར་བའི་བྱིས་པ་སེམས་
བཟང་དེ་མ་རེད་དམ། ལས་ཀ་ཇི་ལྟར་ལས་ཀྱིན་པར་ལྟ་རུ་ཡོང་བ་ཡིན་ཨང་། ཨེ་རེད། ད་
ལྟ་ཉིད་དུ་ཁྱོད་ལ་བལྟ་རུ་བཅུག་ཆོག” ཁོས་བཤད་ཞོར་དུ་འཛུམ་དམུལ་སྟོན་པ་ལས་
སྔོན་ཆད་ཀྱི་རྩུབ་སྤྱོད་དང་འཇིགས་རུང་གི་བཟོ་ལྟ་དེ་མཐོང་རྒྱུ་མི་འདུག།ཁོས་ཏག་ཏག་
རབ་གསལ་ཁར་འཛུགས་པའི་ལྕགས་ཀྱི་ལན་ཀན་ཞིག་མགར་གྱིན་འདུག །ལག་གཡོག་
གི་སྣེ་གཅིག་ངར་ཏེ་དམར་ལིང་ངེར་གྱུར་པའི་ལྕགས་དབྱུག་དེ་ཁོ་ལ་བྱིན་པ་ན། ཁོས་
ལྕགས་དབྱུག་གི་དམར་ལིང་དུ་གྱུར་པའི་ཆ་དེ་ཙི་ཏའི་སྟེང་དུ་བཞག་རྗེས། ཐོ་བ་ཆེན་པོ་
བཏེགས་ཏེ་རྡུང་མགོ་བརྩམས་བྱུང་། ཕྱོགས་གཅིག་ནས་ཐོ་བས་བརྡུངས་པ་དང་། ཕྱོགས་
གཅིག་ནས་དམར་ལིང་དུ་གྱུར་པའི་ལྕགས་དབྱུག་དེ་ཙི་ཏ་དང་ཐོ་བའི་བར་ནས་ཕར་
འབུད་ཚུར་འཐེན་དང་ཕར་སྐོར་ཚུར་སྐོར་བྱེད། ལྕགས་དབྱུག་དེ་ཐོ་བའི་མྱུར་ཚད་དང་
གནད་དུ་ཁེལ་བའི་བྲབ་རྡུང་འོག་ཚུགས་ཀ་སྣ་ཚོགས་སུ་འགྱུར་གྱིན་འདུག་ཅིང་།
མཇུག་མཐར་ཧ་ཅང་མཇེས་པའི་མེ་ཏོག་གི་འདབ་མའི་དབྱིབས་སུ་གྱུར་སོང་། ལྕགས་
དབྱུག་ནི་ཁོའི་ལག་འོག་ནས་འདོད་མོས་ལྟར་བསྒྱུར་བཀོད་བྱེད་ཆོག་གིན་འདུག་པས་ངོ་
མ་ཧ་ལས་པ་ཞིག་རེད། སྐབས་འདིར། ཁོའི་བུ་ཆུང་གིས་ང་རྒྱལ་གྱི་ཉམས་ཀྱིས་ང་ཚོར་ལྟ་
བཞིན་འདུག་ཅིང་། དེ་ལས་ཕལ་ཆེར་“ངའི་ཡབ་ཆེན་མཐོང་བྱུང་ཨང་། ཅི་འདྲ་
རེད།” ཟེར་བ་དང་འདྲ། མགར་བས་ལས་ཀ་ལས་ཚར་ཏེ། བརྡུངས་ཏེ་ཆོས་དཔོན་གྱི་
དབང་ཆ་མཚོན་བྱེད་ལྟ་བུར་བསྒྱུར་བའི་ལྕགས་དབྱུག་དེ་ངའི་མདུན་དུ་བསྲིངས་ནས།
ང་ལ་“ཇི་ལྟར་ལས་པ་མཐོང་བྱུང་ཨང་། མི་དྲག་ཆུང་ཆུང་།” ཞེས་དྲིས་པ་དང་། དེ་
ནས་ལྕགས་དབྱུག་གཞོགས་ཤིག་ཏུ་བསྐྱུར་ནས། སླར་ཡང་ལྕགས་དབྱུག་གཞན་ཞིག་མེ་
ཐབ་ནང་དུ་ངར་བྱུང་། ངའི་ཡབ་ཆེན་གྱིས་ཁོ་ལ། “མགར་བྱས་པ་ཧ་ཅང་བཟང་།”
བ་དང་། སླར་ཡང་ཁ་གསབ་ཀྱི་ཚུལ་དུ། “ཇི་ལྟར་བཤད་ཀྱང་། ལས་ཀ་ལས་འདོད་ཡོད་
ཚེ། དེ་ཨེ་རེད” ཟེར། མགར་བས་ཕྱོགས་གཅིག་ནས་རྔུལ་ཆུ་འབྱིད་པ་དང་། ཕྱོགས་
གཅིག་ནས་ངོ་གདོང་དམར་པོར་འགྱུར་བཞིན་ལན་འདེབས་རྒྱུར། “རེད། ལས་ཀ་ལས་
འདོད་སྐྱེས་བྱུང་། ཁྱེད་ཀྱིས་ང་ལ་སུ་ཞིག་གིས་ལས་ཀ་ལས་འདོད་དུ་བཅུག་པ་ཨེ་
ཤེས” ཟེར། ཡབ་ཆེན་གྱིས་མ་ཤེས་ཁུལ་བྱས་སོང་། “ངའི་གཅེས་ཕྲུག་བཟང་པོ་གན་
རེད། ངའི་གཅེས་ཕྲུག་བཟང་པོ་གན་གྱིས་ཁོའི་ཡབ་ཆེན་ལ་གཟི་བརྗིད་བརྩོན་ལེན་བྱས་
པ་རེད། འོན་ཀྱང་ཁོའི་ཡབ་ཆེན་གྱིས་་ལས་ཀ་དྲང་བོ་མི་གཉེར་བར། རང་ཉིད་ཀྱི་
སྤྲོ་སྐྱིད་ཁོ་ན་བསམ་པ་ལས་ཁོ་རང་དུད་འགྲོ་ཞིག་གི་ཚད་ནས་བཞག་པ་རེད། ངས་ཁོ་
རང་གི་བྱ་དགའི་རྟགས་མ་མཐོང་བའི་སྐབས་སུ་་་ཨེ། ངའི་སྙིང་རྗེའི་ཡུལ་དུ་གྱུར་
པའི་ལྟས་ངན་ཆུང་ཆུང་། གཟུགས་ཐུང་སྟེ་ཉམ་ང་བར་འདུག །ཁྱོད་ཚུར་ཤོག་དང་། ངས་
ཁྱོད་ལ་ཞིབ་ལྟ་ཞིག་བྱེད་དང་།” ཕེ་རེ་ཁོ་སི་དེ་མ་ཐག་ཏུ་བརྒྱུགས་ནས་སླེབས་བྱུང་།
མགར་བས་ཁོ་པང་ནས་ཙི་ཏའི་སྟེང་དུ་བཞག་རྗེས། ལག་པ་གཉིས་ཀྱིས་ཁོའི་དཔུང་པ་
ནས་བཏེགས་ཏེ། “ ཁྱོད་ཀྱི་ཡབ་ཆེན་ངན་པ་འདིའི་ངོ་གདོང་གཙང་མར་ཁྲུས་
ཤིག” ཟེར། དེ་དང་བསྟུན་ནས། ཕེ་རེ་ཁོ་སིས་ཤུགས་བཏོན་ནས་ཁོའི་ཡབ་ཆེན་གྱི་ངོ་
ནག་པོར་བསྟུད་མར་འོ་བྱས་ཏེ། མཇུག་མཐར་ཁོ་རང་ཉིད་ཀྱི་ངོ་གདོང་ཡང་ནག་པོར་
བསྒྱུར་སོང་།“འོ་ལོས། དེ་ལྟར་བྱ་དགོས་པ་རེད།” མགར་བས་དེ་ལྟར་ཟེར་བཞིན་ཁོ་
རང་སླར་ཡང་ཙི་ཏའི་སྟེང་ནས་བླངས་ཏེ་སར་བཞག་བྱུང་། “དེ་ལྟར་བྱ་དགོས་པ་རེད།
ཕེ་རེ་ཁོ་སི།” ངའི་ཡབ་ཆེན་ཡང་ཧ་ཅང་དགའ་སྟེ་སྐད་བརྒྱབ་བྱུང༌། ཡབ་ཆེན་གྱིས་
མགར་བ་དང་ཁོའི་བུ་ཆུང་ལ་གྱེས་ཕྱག་ཕུལ་རྗེས་ང་རང་ཁྲིད་ནས་མགར་ཁང་ལས་སྒོར་
བུད། སྒོར་འབུད་སྐབས་ཕེ་རེ་ཁོ་སིས་ང་ལ་“དགོངས་པ་མ་ཚོམ།” ཟེར་བཞིན་ངའི་
ཁུག་མའི་ནང་དུ་འཛེར་མ་བག་ཆ་ཆུང་ཆུང་ཞིག་བཙུད་བྱུང་། ངས་ཁོ་རང་ངེད་ཚང་ལ་
ཡོང་སྟེ་མཉམ་དུ་སྤྲོ་དགའི་རོལ་རྩེད་དུས་ཆེན་ལ་རོལ་བར་མགྲོན་འབོད་བྱས། རང་ཁྱིམ་
དུ་ལོག་པའི་ལམ་བར་དུ་ཡབ་ཆེན་གྱིས་ང་ལ། “ཁྱོད་ཀྱིས་རྩེད་ཆས་ཀྱི་མེ་འཁོར་ཆུང་ངུ་
ཁོ་ལ་བྱིན་པ་རེད་མོད། འོན་ཀྱང་མེ་འཁོར་ཆུང་བ་དེ་རྒྱུ་གསེར་གྱིས་གྲུབ་པ་དང་། ནང་
དུ་མུ་ཏིག་གིས་ཁེངས་པར་བྱས་ཡོད་ཀྱང་། ཡབ་ཆེན་ཡང་བསྐྱར་མི་རུ་འགྱུར་དུ་བཅུག་
པའི་གཞུང་དྲང་གི་ཕེ་རེ་ཁོ་སི་ལ་མཚོན་ན་། ཧ་ཅང་ཆུང་བའི་ལེགས་སྐྱེས་ཙམ་ལས་མ་
འདས” ཅེས་གསུངས་བྱུང་། །

རྟ་རྩེད་ཚོགས་པའི་ཨ་ཙ་ར།
ཚེས་ཉི་ཤུ་ཉིན། རེས་གཟའ་ཟླ་བ།

སྤྲོ་དགའི་རོལ་རྩེད་དུས་ཆེན་མཇུག་རྫོགས་ལ་ཉེ་ན་ཡང་། གྲོང་ཁྱེར་ཧྲིལ་པོའི་མི་
ཚོགས་ཀྱི་འདུ་འགོད་སྔར་བཞིན་ཆུ་ཁོལ་གདུ་བ་ལྟར་འདུག་ཅིང་། ཐང་ཆེན་རེ་རེར་
གུར་ཆེན་མང་པོ་བརྒྱབ་འདུག །ངེད་ཚང་གི་དྲ་སྒོའི་ཐད་དུ་རྟ་རྩེད་ཚོགས་པ་ཞིག་གི་
གུར་ཆེན་ཕུབ་ཡོད་ཅིང་། ཝེ་ནེ་ཚི་ཡའི་རྟ་རྩེད་ཚོགས་པ་ཆུང་ངུ་ཞིག་གིས་རྟ་ལྔ་ཁྲིད་
དེ་འདི་གར་འཁྲབ་སྟོན་བྱེད་ཀྱིན་འདུག །རྟ་རྩེད་ཚོགས་པའི་གུར་ཆེན་ནི་ཐང་ཆེན་གྱི་
དཀྱིལ་དབུས་སུ་ཡོད་པ་དང་ཐང་ཆེན་གྱི་ཟུར་གཅིག་ཏུ་ཁེབས་ཡོད། ཤིང་རྟ་ཆེ་བ་
གསུམ་འདུག་པའི་ནང་རྟ་རྩེད་ཚོགས་པའི་མི་རྣམས་ཉལ་ཡོད། འཁོར་ལོའི་སྟེང་ཕུབ་
པའི་ཁང་ཆུང་གསུམ་ལ་སྒེའུ་ཁུང་ཆུང་ངུ་དང་དུད་ཁུང་རེ་ཡོད་ཅིང་། དུད་ཁུང་ཆུང་བ་
ལས་ནམ་ཡང་དུ་བ་འཕྱུར་བཞིན་འདུག་པ་དང༌། སྒེའུ་ཁུང་ཁར་བུས་བའི་གྱོན་གོས་ཀྱི་
རིགས་སྐེམ་གཡེང་བྱས་འདུག །བུད་མེད་ཅིག་གིས་བུས་བར་ནུ་མ་ལྡུད་པ་དང་། བཟའ་
བཏུང་གཡོས་སྦྱོར་བྱེད་པ། གདང་ཐག་སྟེང་འགྲོ་བ་འཁྲབ་སྟོན་བྱེད་ཀྱིན་འདུག །ཁོ་ཚོ་
ངོ་མ་སྙིང་རྗེའི་ཡུལ་དུ་གྱུར་འདུག །མི་རྣམས་ཀྱིས་དམའ་འབེབས་ཀྱི་ཚིག་གིས་“རྩེད་
མོས་སློང་མོ་བྱེད་མཁན” ཟེར་མོད། འོན་ཀྱང་ཁོ་ཚོས་ནི་རང་ཉིད་ཀྱི་རྩལ་ནུས་ལ་
བརྟེན་ནས་སྒོར་མོ་བཙལ་ཞིང་ཟ་མ་བཟའ་བའི་ཞོར་དུ། མི་རྣམས་ཀྱི་སྐྱོ་བ་སངས་པར་
བྱེད་པ་རེད། ཁོ་ཚོས་དཀའ་ལས་མྱོང་གིན་འདུག །གྲང་ཞིང་འཁྱག་པའི་ཉིན་མོ་འདིར་
ཡང་། ཁོ་ཚོས་ལྭ་བ་ཐར་རྐྱང་རེ་གྱོན་ནས་རྟ་རྩེད་གུར་ཆེན་དང་ཁེབས་ལྡན་ཤིང་རྟའི་
བར་དུ་འདུར་རྒྱུག་བྱེད་ཅིང་། འཁྲབ་ཚན་གྱི་བར་དུ་བྲེལ་མྱུར་ངང་ཟས་རིགས་ཁམ་
གང་དོ་རེ་ཟོས་ཏེ་ལྟོགས་སྐོམ་སེལ་ཐབས་བྱེད། སྐབས་ལན་རེར། རྟ་རྩེད་གུར་ཆེན་གྱི་
ནང་དུ་ལྟད་མོ་བས་ཁེངས་ཡོད་ནའང་། གློ་བུར་དུ་རླུང་འཚུབ་གཡུག་སྟེ་གློག་ཞུ་
གཟིམས་པ་དང་། གུར་ཆེན་བསྒྱེལ་བ་ཡིན་ཚེ་ཡོད་ཚད་ཚར་སོང་བ་རེད། ཁོ་ཚོས་ལྟད་
མོ་བར་སྒོར་མོ་ཕྱིར་སློག་དགོས་པ་དང་ཞག་གང་པོར་གུར་ཆེན་བསྐྱར་བཟོ་བྱེད་དགོས་
པ་རེད། རྟ་རྩེད་ཚོགས་པའི་ནང་དུ་བྱིས་པ་གཉིས་འདུག་ཅིང་། ཆེས་ཆུང་བ་དེ་ཐང་
ཆེན་བརྒྱུད་ནས་འགྲོ་དུས་ཡབ་ཆེན་གྱིས་ངོས་ཟིན་སོང་། ཁོ་ནི་རྟ་རྩེད་ཚོགས་པའི་
སྦྱིན་བདག་གི་བུ་རེད། ན་ནིང་ང་ཚོ་ཝི་ཏོ་རི་ཨོ་ཐང་ཆེན་ནས་རྟ་རྩེད་འཁྲབ་སྟོན་ལ་ལྟ་
དུས་ཁོ་རང་མཐོང་མྱོང་། ཁོའི་གཟུགས་ཆེ་རུ་ཕྱིན་འདུག་སྟེ་ཕལ་ཆེར་ལོ་ན་བརྒྱད་ལ་
སོན་ཡོད་ཚོད་རེད། ཧ་ཅང་ཡིད་དུ་འོང་བའི་བྱིས་པ་ཞིག་སྟེ། གདོང་ཁྱིམ་སྒོར་ཞིང་ཤ་
མདོག་སེར་པོ་ཡིན་པ་དང་། འཇིལ་ལི་འཁྱིལ་བའི་གནག་སྣུམ་གྱི་སྐྲ་ལོ་འབིག་ཟླུམ་
དབྱིབས་ཀྱི་ཞྭ་མོའི་འོག་ཏུ་ཕྱིར་མངོན་འདུག་ལ། བལྟས་མ་ཐག་ཏུ་བྱིས་པ་གཅེས་ལང་
ཞིག་ཡིན་པའི་སྣང་བ་སྟེར། ཁོ་ནི་ཆེད་དམིགས་ཀྱིས་ཨ་ཙ་ར་འཁྲབ་མཁན་ཡིན་ཞིང་།
རས་ཁུག་ཆེན་པོ་ཞིག་དང་མཚུངས་ཤིང་ཕུ་ཐུང་གི་ཐོག་ཏུ་རི་མོ་ནག་པོ་གཙགས་དྲུབ་
བྱས་པའི་ལྭ་བ་དཀར་པོ་དེ་བཀླུབས་པ་དང་། རྐང་པར་རས་ལྷམ་ཆ་གཅིག་གྱོན་འདུག །
ཁོ་ནི་ལྟས་ངན་པྲ་ཚགས་ཤིག་ཡིན་ནའང་དོན་དག་གང་དང་ཅི་ཡང་སྒྲུབ་ཀྱིན་ཡོད་
པས་མི་རྣམས་ཀྱིས་ཧ་ཅང་དགའ་པོ་བྱེད། ཞོགས་པར། ཁོས་སྐེ་དཀྲིས་ཤིག་གཅུད་ནས་
ཁྱིམ་མི་རྣམས་ལ་འོ་མ་ཁྱེར་ཡོང་བ་དང་། དེ་ནས་ཡང་བྷེར་ཏོ་ལ་སྲང་ལམ་གྱི་རྟ་ར་ནས་
རྟ་འཁྲིད་ཀྱིན་པ་ང་ཚོས་མཐོང་ལ། ཁོས་ད་དུང་བུས་པ་སྙོར་བ་དང་། འཁྲབ་སྟོན་སྐབས་
སྤྱོད་པའི་འགྱིག་ཀོར་དང་སྒྲོམ་སྟེགས། དབྱུག་པ། ཐག་རིལ་སོགས་ཕར་སྐྱེལ་ཚུར་ལེན་
བྱེད་པ། ཁེབས་ལྡན་ཤིང་རྟའི་ནང་ལ་གཙང་སྦྲ་བྱེད་པ། མེ་ཁ་གསོ་བ་སོགས་སྒྲུབ་ཀྱིན་
ཡོད་ཅིང་། ལས་རྒྱུ་ཅི་ཡང་མེད་དུས་སུ་ཁོ་ནམ་ཡང་མ་ཡུམ་གྱི་གམ་དུ་འཁྲི་བར་བྱེད།
ངའི་ཡབ་ཆེན་གྱིས་ནམ་ཡང་དྲ་སྒོ་ལས་ཁོ་ལ་ལྟ་བར་བྱེད་ཅིང་། གླེང་གཞི་ཡང་ཁོ་དང་
ཁོའི་ཡབ་ཡུམ་ལས་འདའ་ཡིན་མི་འདུག་སྟེ། ཁོའི་ཡབ་ཡུམ་ཚང་མ་མི་བཟང་པོ་ཤ་
སྟག་རེད། ཁོ་ཚོས་རང་ཉིད་ཀྱི་བྱིས་པར་ཧ་ཅང་གཅེས་ཀྱིན་འདུག་ཟེར། ནམ་ཟླ་ཧ་ཅང་
འཁྱགས་པས་རྟ་རྩེད་ལ་ལྟ་བའི་ལྟད་མོ་བའང་ཉུང་ཤས་ཤིག་ལས་མི་འདུག །ཡིན་
ནའང་ཨ་ཙ་རས་ཤུགས་བཏོན་ནས་ལྟ་མཁན་འགའ་བོར་འཁྲབ་སྟོན་རྒྱུན་འཁྱོངས་
བྱེད། ཁོས་རྟ་རྒྱུག་པའི་གོང་ནས་མགོ་རྟིང་བསྒྱུར་བར་བྱེད་པ་དང་། བར་སྣང་དུ་
འཐེན་པའི་རྣོ་སྐུད་ཀྱི་ཐོག་ནས་འགྲོ་བ། འཁྲབ་སྟོན་བྱེད་ཞོར་དུ་གླུ་ལེན་པ་བཅས་
བྱེད་ཅིང་། ཡིད་དུ་འོང་བའི་བཞིན་རས་ཆུང་ངུར་ནམ་ཡང་འཛུམ་མདངས་ཀྱིས་
ཁེངས་འདུག །ཁོའི་ཡབ་ཆེན་གྱིས་སྟོད་གོས་དམར་པོ་དང་དོར་མ་དཀར་པོ། ལྷམ་ཡུ་
རིང་བཅས་གྱོན་ཏེ། ལག་ཏུ་རྟ་ལྕག་ཅིག་བསྣམས་ནས་རང་ཉིད་ཀྱི་བུས་འཁྲབ་སྟོན་
བྱེད་པའི་ཚུལ་ལ་བལྟས་འདུག་མོད། འོན་ཀྱང་གདོང་ཡོངས་སེམས་ཁྲལ་གྱིས་ཁེངས་
འདུག །ངའི་ཡབ་ཆེན་གྱིས་ཁོ་ཚོར་ཧ་ཅང་གདུང་སེམས་འཆང་གིན་འདུག་སྟེ། ཉིན་
གཉིས་པར་རི་མོ་བ་རྡི་ལེ་སི་ངེད་ཚང་ལ་ཡོང་སྟེ་དོན་འདི་གླེང་དུས་ཀྱང་། ཡབ་ཆེན་
གྱིས་བཤད་རྒྱུར། ཁོ་ཚོས་སྲོག་བསྡོས་ཀྱིས་ལས་ཀ་བྱས་ཀྱང་ཚོང་ད་དུང་མི་བཟང་བར་
འདུག །ལྷག་པར་དུ་ཁོ་བྱིས་པ་དེ་ལ་དགའ་བར་འདུག་པས། ཐབས་བཀོད་ཅིག་
འཐེན་ནས་ཁོ་ཚོར་རོགས་ཤིག་བྱ་ཨེ་ཐུབ་བལྟ་འདོད་ཟེར། རི་མོ་བས་ཐབས་ཤིག་
བསྟན་བྱུང་། ཁོས་ཡབ་ཆེན་ལ་བཤད་རྒྱུར། “ཁྱོད་ཀྱིས་ཚགས་པར་ཐོག་ཏུ་རྩོམ་ཡིག་
ཅིག་ཕྲིས་ཤིག །ཁྱོད་ནི་བྲིས་ན་བཟང་བས། ཨ་ཙ་རའི་ཁྱད་ནུས་སྐོར་ཕྲིས་ཤིག །ངས་
ཁོ་ལ་རི་མོ་ཞིག་འབྲི་བར་བྱེད། ཚང་མས་ཚགས་པར་ལ་ལྟ་བཞིན་ཡོད་པས། འདི་ལྟར་
ན་མི་ཚང་མས་ཁོ་ཚོའི་འཁྲབ་སྟོན་ལ་ཐེངས་གཅིག་ལ་བལྟ་ངེས་རེད” ཟེར། དེར་
བརྟེན་ཁོ་ཚོས་དེ་ལྟར་བསྒྲུབས་བྱུང་བ་སྟེ། ཡབ་ཆེན་གྱིས་སེམས་འགུལ་ཞིང་སྤྲོ་བ་ཡོད་
པའི་རྩོམ་ཡིག་ཅིག་བྲིས་ཏེ། ང་ཚོས་དྲ་སྒོ་ལས་མཐོང་བ་ཡོད་ཚད་སྤྲོས་བརྗོད་བྱས་པས།
སུ་ཞིག་གིས་བཀླགས་ཀྱང་སྒྱུ་རྩལ་བ་ཆུང་ཆུང་འདིར་དངོས་སུ་མིག་གིས་ལྟ་ཙམ་དང་
ལག་པས་བྱིལ་བྱིལ་ཞིག་བྱེད་སྙིང་འདོད་ལ། རི་མོ་བས་ཀྱང་ཡིད་དུ་འོང་བའི་ཁོའི་བྱད་
གཟུགས་བྲིས་ཏེ་མཉམ་དུ་དགོང་དྲོའི་ཚགས་པར་སྟེང་དུ་སྤེལ། དེ་ལྟར་བྱས་པས་གཟའ་
ཉི་མའི་ཉིན་མི་མང་པོ་བརྒྱུགས་ཡོང་ནས་རྟ་རྩེད་གུར་ཆེན་དུ་ཁོ་ཚོའི་འཁྲབ་སྟོན་ལ་ལྟ་
བར་བྱེད་ཅིང་། འཁྲབ་སྟོན་ཐེངས་དེ་ནི་“ཨ་ཙ་ར་ལ་ཞལ་འདེབས་བསྡུ་བའི་ཆེད་སྒྲུབ་
འཁྲབ་སྟོན་ཏུ” གྱུར། “ཨ་ཙ་ར” འབོད་དོན་ནི་ཚགས་པར་སྟེང་དུ་དེ་ལྟར་བྲིས་ཡོད་
པས་རེད། ངའི་ཡབ་ཆེན་གྱིས་ང་ཁྲིད་ནས་གྲལ་སྟར་དང་པོའི་བསྡད་པ་ཡིན། རྟ་རྩེད་
གུར་ཆེན་གྱི་སྒོ་ཁར་ཚགས་པར་དེ་སྦྱར་ཡོད་ཅིང་། འཁྲབ་རའི་སྡོད་གནས་ཡོངས་སུ་
ཁེངས་ཤིང་མི་ཚོགས་ཡོམ་ཡོམ་འགུལ། ལྟད་མོ་བ་དག་གིས་ལག་ཏུ་ཚགས་པར་
བསྣམས་ཏེ་ཨ་ཙ་ར་བསྟན་ནས་དེའི་ཕྱོགས་སུ་ལྟ་བར་བྱེད། ཨ་ཙ་ར་དགའ་སྟེ་དགོད་
བཞིན་དུ་ཕར་རྒྱུག་ཚུར་རྒྱུག་བྱེད། རྟ་རྩེད་ཚོགས་པའི་སྦྱིན་བདག་ཀྱང་རང་བཞིན་
གྱིས་དགའ་བ་འབུམ་གྱིས་མྱོས་འདུག ། ད་བར་དུ་ཚགས་པར་གང་ཞིག་གིས་ཀྱང་ཁོ་ལ་
འདི་ལྟ་བུའི་གདེང་འཇོག་གཟེངས་བསྟོད་བྱ་མ་མྱོང་བ་རེད། དེ་དང་ལྷན་དུ་ཁོ་ཚོའི་
དངུལ་སྒམ་ཡང་སྒོར་མོས་ཡོངས་སུ་ཁེངས་ཡོད་པ་སྨོས་ཅི་དགོས། ཡབ་ཆེན་ངའི་
འཁྲིས་སུ་ཙོག་ཡོད་ཅིང་ལྟ་མཁན་གྱི་ཁྲོད་དུ་ངའི་ངོ་ཤེས་མང་པོ་འདུག །ལུས་རྩལ་དགེ་
རྒན་སྒོའི་ནང་ཕྱོགས་སུ་ལངས་འདུག །གོ་ཐོས་ལ་ཁོ་སྔོན་དུས་གྷ་རི་བྷལ་ཏིའི་དམག་
དཔུང་ལ་ཞུགས་མྱོང་སྐད། ངོ་གདོང་སྒོར་མོ་ཡིན་པའི་ཞལ་མཁན་ཆུང་ངུ་ཡང་གཟུགས་
གཞི་ཆེ་བའི་ཁོའི་ཡབ་ཆེན་དང་ལྷན་དུ་ང་ཚོའི་ཁ་གཏད་ཀྱི་གྲལ་སྟར་གཉིས་པར་
འདུག །ཞལ་མཁན་ཆུང་ངུས་ང་མཐོང་འཕྲལ་དགོད་བྲོ་བའི་བཟོ་ལྟ་ཞིག་བསྟན་བྱུང་།
ཁོའི་འགྲམ་གྱི་མི་རིང་སར་ཁཱ་ལའོ་ཧྥེ་འདུག་ཅིང་། ཁོས་ལྟད་མོ་བའི་མི་གྲངས་བརྩིས་
ཏེ་མཛུབ་མོ་མནན་ནས་རྟ་རྩེད་ཚོགས་པས་ཐེངས་འདིར་སྒོར་མོ་ག་ཚོད་བཙལ་བར་
རྩིས་རྒྱག་གིན་མཆིས། གྲལ་སྟར་དང་པོའི་ང་དང་མི་རིང་བའི་གནས་སུ་བསྡད་ཡོད་པ་
དེ་ནི་ཤིང་རྟའི་འོག་ནས་བྱིས་པ་སྐྱོབ་མཁན་གྱི་ལའོ་ཕིས་ཏི་རེད་ཅིང་། འཁར་བ་གཉིས་
ཀ་པུས་མོའི་བར་དུ་བཙུད་ནས་སྒྱོགས་དམག་གི་དམག་དཔོན་བྱེད་མྱོང་བའི་ཁོའི་ཡབ་
ཆེན་ལ་གླན་ཞིང་། ཡབ་ཆེན་གི་ལག་པ་ཡ་གཅིག་གིས་ཁོ་བསྐྱོར་འདུག །འཁྲབ་སྟོན་
མགོ་བརྩམས་བྱུང་། ཨ་ཙ་ར་ཡིས་རྒྱུག་རྟ་ཡི་གོང་དང་། དཔྱང་ཐག་དང་འཕྲེད་ཐག་གི་
སྟེང་ནས་ཧ་ལས་ཤིང་ཉེན་ཁ་ཆེ་བའི་སྟངས་སྟབས་སྣ་ཚོགས་བསྒྱུར་བྱུང་ལ། སྟངས་
སྟབས་རེ་རེཪ་མི་ཚང་མས་སྤྲོ་སེམས་འཁོལ་བའི་ཐལ་མོ་ཡིས་དགའ་བསུ་བྱས། ད་དུང་
མི་མང་པོ་ཞིག་གིས་ཧ་ཅང་འདང་བརྩེ་ཟབ་མོའི་སྒོ་ནས། ཁོའི་འཇིལ་ལི་འཁྱིལ་བའི་སྐྲ་
ལོར་ལག་པས་རེག་ཙམ་བྱེད། འཁྲབ་སྟོན་གྱི་ཁྲོད་དུ་ད་དུང་འཕྱོར་ཞིང་མཛེས་པའི་
གྱོན་ཆས་གྱོན་པའི་འཁྲབ་སྟོན་པ་གཞན་དག་གིས་རྣོ་སྐུད་སྟེང་དུ་འགྲོ་བ་དང་རྫུ་
འཕྲུལ་སྟོན་པ།སྐྱ་རྩལ་ངོམ་པ་སོགས་འཁྲབ་སྟོན་བྱས་བྱུང་།ཡིན་ནའང་ཨ་ཙ་ར་འཁྲབ་
སྟེགས་སུ་བུད་ཚེ་ལྟ་མཁན་གྱི་སྤྲོ་བ་བླ་ལྷག་གིས་འཕེལ་བར་བྱེད། སྐབས་དེར། ངའི་ལྟ་
ཕྱོགས་ཤིག་གིས་སྒོ་འགྲམ་དུ་ཡོད་པའི་ལུས་རྩལ་དགེ་རྒན་གྱིས་རྟ་རྩེད་ཚོགས་པའི་
སྦྱིན་བདག་ལ་ཤབ་ཤུབ་ཅིག་བཤད་ཀྱིན་པ་མཐོང་ལ། དེ་ནས་སྦྱིན་བདག་གིས་མིག་
མདའ་དེ་འཕྲལ་མར་ལྟ་མཁན་གྱི་ཁྲོད་དུ་བསྒྱུར་ནས་ཅི་ཞིག་འཚོལ་བ་ལྟར་བྱས་ཏེ་
མཇུག་མཐར་ཁོའི་མིག་མདའ་དེ་ང་ཚོའི་སྟེང་དུ་བབས་ནས་བསྡད་སོང་། ཡབ་ཆེན་
གྱིས་གནས་ཚུལ་ཡོངས་རྫོགས་མཐོང་སྟེ་ལུས་རྩལ་དགེ་རྒན་གྱིས་རྩོམ་ཡིག་དེ་ཁོས་
བྲིས་པ་སྦྱིན་བདག་ལ་བཤད་སོང་བ་རྟོགས། ཡབ་ཆེན་གྱིས་སྦྱིན་བདག་ཚུར་ཡོང་ནས་
ཁོ་ལ་བཀའ་དྲིན་ཞུས་འགྲོ་བར་དོགས་ཏེ་མྱུར་མོར་ཡར་ལངས་ཞོར་དུ་ང་ལ། “ཁྱོད་
སྡོད་ལ་འཁྲབ་སྟོན་ལ་ལྟོས། ཨེན་རི་ཁོ། ངས་ཕྱི་རོལ་ནས་ཁྱོད་ལ་བསྒུགས་
འདུག” གསུངས་བྱུང་། ཡབ་ཆེན་ཨ་ཙ་རའི་འཁྲིས་སུ་སླེབས་འཕྲལ་ཁོ་དང་ཁ་བརྡ་
འགའ་བྱས་རྗེས་བུད་སོང་།ཨ་ཙ་རས་ཡང་འཁྲབ་སྟོན་གཞན་ཞིག་བྱས་སོང་། ཁོ་རང་རྟ་
གོང་དུ་བུད་དེ་མཇལ་བ་དང་རྐྱལ་རྩལ་པ། དམག་མི། རྩལ་རྩེད་པའི་སྟངས་སྟབས་སྣ་
ཚོགས་བསྒྱུར་ཅིང་། ངའི་མདུན་ཐད་དུ་སླེབས་ཐེངས་རེ་རེར་ང་ལ་ལྟ་བར་བྱེད། འཁྲབ་
སྟོན་བྱས་ཚར་ཏེ་རྟ་ལས་བབས་རྗེས། ལག་པ་གཉིས་ཀྱིས་ཁོའི་ཨ་ཙ་རའི་ཞྭ་མོ་བཟེད་དེ་
ཚོགས་རའི་ནང་དུ་བསྐོར་ཉུལ་བྱེད་ཅིང་། ལྟད་མོ་བ་ཡོངས་རྫོགས་ཀྱིས་ཁོའི་ཞྭ་མོའི་
ནང་དུ་སྒོར་མོ་དང་ཀ་ར་སིལ་ཏོག་འཕེན་པར་བྱེད། ངས་ཀྱང་ལག་པའི་ནང་དུ་དོང་
གཉིས་གྲ་སྒྲིག་བྱས་ཡོད་མོད། འོན་ཀྱང་ཁོ་ངའི་ཐད་དུ་སླེབས་འཕྲལ་ཞྭ་མོ་ཚུར་མ་
བརྐྱངས་པའི་ཁར། དེ་ལས་ལྡོག་སྟེ་ང་ལ་ལྟ་ཙམ་གྱིས་ཞྭ་མོ་ཕྱིར་བསྐུམས་ཏེ་ཕར་བུད་
སོང་བས། ངའི་སེམས་ཧ་ཅང་མི་སྐྱིད་པར་གྱུར་ཏེ་ཁོས་དེ་ལྟར་བྱེད་དོན་ཅི་ཡིན་ནམ་
སྙམ་བྱུང༌། འཁྲབ་སྟོན་མཇུག་རྫོགས་རྗེས། སྦྱིན་བདག་གིས་ལྟད་མོ་བ་དག་ལ་བཀའ་
དྲིན་ཞུ་བཞིན་འདུག་ཅིང་། མི་ཚང་མ་འདུག་སྟེགས་དང་གྱེས་ནས་ཕྱི་རོལ་ཏུ་འཚངས་
ཀྱིན་འདུག་པས། ང་ཡང་མི་ཚོགས་ཀྱི་དཀྱིལ་དུ་ཞུགས་ནས་ཕྱི་རོལ་ཏུ་འགྲོ་ཞོར་ད་
སྔོན་གྱི་དོན་དེར་བསམ་བློ་བཏང་། སྒོ་ཁར་བསླེབ་ལ་ཉེ་དུས། ངའི་ཚོར་བར་མི་ཞིག་
ངའི་ལག་པར་རེག་ཙམ་བྱས་སོང་། ང་ཁ་ཕྱིར་འཁོར་ནས་ལྟ་དུས་མ་གཞི་ཨ་ཙ་ར་ཡིན་
འདུག །གནག་ཅིང་འཇིལ་ལི་འཁྱིལ་བའི་སྐྲ་ལོ་དང་།ཡིད་དུ་འོང་བའི་ངོ་མདངས་སེར་
པོ་ངའི་ཕྱོགས་སུ་འཁོར་ཏེ་འཛུམ་དམུལ་
སྟོན་གྱིན་འདུག །ཁོའི་ཁྱོར་བའི་ནང་དུ་
ཀ་ར་སིལ་ཏོག་གང་བསྣམས་འདུག་པས་
ངས་ཀྱང་ཁོའི་ནང་དོན་གསལ་པོར་
རྟོགས་སོང་། ཁོས་ང་ལ། “ཁྱོད་ཀྱིས་ངའི་
ཀ་ར་སིལ་ཏོག་འདི་དག་དང་ལེན་བྱ་
ཆོག་གམ” ཟེར། ངས་མགོ་བོ་ལྕོག་ལྕོག་
བྱེད་བཞིན་ཀ་ར་ལེབ་མོ་འགའ་བླངས།
ཁོས་ཡང་བསྐྱར། “ ངས་ཁྱོད་ལ་འོ་
གཅིག་བྱ་ཨེ་ཆོག” ཟེར། ངས་འགྲམ་པ་
ཕར་བསྲིངས་ནས། “འོ་གཉིས་ཀྱང་བྱས་
ཆོག” ཅེས་བཤད། ཨ་ཙ་རས་ཕུ་ཐུང་གིས་གདོང་གི་སྐག་རྩི་དཀར་པོ་འབྱིད་ཙམ་བྱས་
རྗེས། དཔུང་པ་ངའི་མགྲིན་པར་འཁྱུད་དེ་འགྲམ་པའི་སྟེང་དུ་འོ་གཉིས་བྱས་ཤིང་། ཞོར་
དུ་“འོ་གཅིག་ཁྱོད་ལ་བྱིན་པ་ཡིན། འོ་གཅིག་ཁྱོད་ཀྱི་ཡབ་ཆེན་ལ་བསྐུར་བ་
ཡིན” ཟེར།།

སྤྲོ་དགའི་རོལ་རྩེད་དུས་ཆེན་གྱི་མཇུག་མཐའི་ཉིན་མོ།
ཚེས་ཉེར་གཅིག་ཉིན། རེས་གཟའ་མིག་དམར།

དེ་རིང་སྒེག་སྤྲས་ཁྲོམ་སྐོར་བྱེད་པའི་སྐབས་སུ། ཞེ་སྐྱོ་བའི་དོན་དག་ཅིག་བྱུང་
སོང་། ལས་བཟང་བ་ལ་མཇུག་འབྲས་ཚབས་ཆེན་དུ་མ་གྱུར། དེ་མ་གཏོགས་དཔེ་ཆེན་
པོ་བསགས་སོང་། དུས་ཆེན་གྱི་སན་ཁར་ལོ་ཐང་ཆེན་ཚོན་མདངས་སྣ་ལྔས་འཕྱོར་སྤྲས་
བྱས་འདུག་ཅིང་། ཐང་ཆེན་དུ་ཕྱོགས་ཀུན་ཏུ་མི་ཚོགས་ཀྱིས་ཁེངས་འདུག །ཁ་དོག་སྣ་
ཚོགས་པའི་གདོང་འབག་གང་སར་མཐོང་རྒྱུ་འདུག །དར་ཚོན་བཤམས་པའི་ཤིང་རྟ་
དག་ནི་ལྡིང་ཁང་དང་ཁང་བཟང་། གྲུ་གཟིངས་སོགས་ཀྱི་དབྱིབས་སུ་སྤྲས་ཏེ་ཐང་ཆེན་
དུ་འགྲོ་འོང་བྱེད་ཅིང༌། འཕྱོར་སྤྲས་ཤིང་རྟའི་སྟེང་དུ་ཨ་ཙ་ར་དང་སྐྱ་དམག །མ་བྱན།
མཉན་པ། ཕྱུགས་རྫི་བུ་མོ་སོགས་ཀྱི་རྣམ་པར་སྤྲས་པའི་མི་དག་འཚང་རྒྱག་གིས་འགྲེང་
འདུག་པས། སྤྲོ་སྐྱིད་ཀྱི་རྣམ་པས་མི་རྣམས་ཀྱི་མིག་འཕྲུལ་བར་བྱས་ཏེ་གང་ལ་བལྟ་
དགོས་པའང་མི་ཤེས་པར་འགྱུར་བ་དང་། དུང་སྐད་དང་རྒྱ་གླིང་གི་སྐད། འཁར་རྔའི་
སྐད་བཅས་གཞི་གཅིག་ཏུ་བསྡོངས་པས་རྣ་བའང་འོན་པར་བྱེད། འཕྱོར་སྤྲས་ཤིང་རྟའི་
སྟེང་གི་གདོང་་འབག་གྱོན་པའི་མི་དག་ཆང་འཐུང་གླུ་ལེན་བྱེད་ཅིང་། ཕྱོགས་གཅིག་
ནས་ལམ་འགྲོ་བ་དང་དྲ་སྒོའི་ཐད་དུ་འགྲེང་བའི་མི་དག་ལ་སྐད་མཐོན་པོས་འཚམས་
འདྲི་ཞུ་བ་དང་། ཕྱོགས་གཅིག་ནས་ཕན་ཚུན་བར་ཤིང་ཏོག་དང་མངར་ཟས་རིགས་
ཕངས་མེད་དུ་གཏོར་གྱིན་འདུག །ཐང་ཆེན་གྱི་ཕྱོགས་ཀུན་ཏུ་ཤིང་རྟ་དང་མི་ཡི་འདུ་
འགོད་ཀྱིས་ཁེངས་ཤིང་། རྒྱང་དུ་བལྟས་པ་ན་ག་ས་གང་དུ་ཚོན་དར་རླུང་གིས་སྐྱོད་
ཀྱིན་འདུག །འོད་འཚེར་བའི་དབུ་རྨོག་དང་། ལྷེམ་ལྷེམ་འགུལ་བའི་བྱ་སྒྲོ། ཕར་ཡོ་ཚུར་
ཡོ་བྱེད་པའི་ཤོག་བཟོས་མི་མགོ་ཆེན་མོ་དང་ཞྭ་མོ་ཆེན་པོ། ད་དུང་དམག་དུང་ཆེན་མོ་
དང་། ཁྱད་མཚར་ཞིང་སྣ་ཚོགས་པའི་དམག་ཆས། འཁར་རྔ། སྦུག་ཆལ། ཞྭ་མོ་དམར་པོ་
དང་ཆང་གི་ཤེལ་ཏམ་སོགས་མིག་ལམ་དུ་འཁྱོམ་པར་བྱེད་ཅིང་། མི་ཡོངས་རྫོགས་སྤྲོ་
སྐྱིད་ཀྱི་རོལ་རྩེད་ཀློང་དུ་བྱིང་འདུག ང་ཚོའི་ཤིང་རྟ་ཐང་ཆེན་དུ་ཡོང་བའི་སྐབས་སུ།
མདུན་ཕྱོགས་སུ་རྟ་ཕོ་བཞིས་དྲུད་པའི་ཧ་ཅང་གཟབ་བག་ལྡན་པའི་འཕྱོར་སྤྲས་ཤིང་རྟ་
ཞིག་འདུག་ཅིང་། རྟ་ཡི་ལུས་སྟེང་དུ་གསེར་སྐུད་ཀྱིས་དྲུབ་པའི་ཁེབས་མ་གཡོགས་པ་
དང་། ཤིང་རྟའི་སྟེང་ཤོག་བུས་བཟོས་པའི་མེ་ཏོག་རྒྱ་སེས་འཕྱོར་སྤྲས་བྱས་འདུག ཤིང་
རྟའི་ནང་དུ་མི་དྲག་བཅུ་བཞི་བཅོ་ལྔ་འགྲེང་ཡོད་པ་དེ་དག་གིས། ཧྥ་རན་སེའི་མཐོ་རིམ་
སྐུ་དྲག་གི་གདོང་འབག་གྱོན་ཅིང་། མདོག་དཀར་པོའི་སྐྲ་ལོ་རྫུན་མ་སྤྲས་ལ། བཀྲག་
མདངས་འཚེར་བའི་གོས་ཆེན་གྱི་གྱོན་གོས་བཀླུབས་པའི་བྲང་ཁར། ད་དུང་མཐའ་རིས་
དོད་པའི་དར་ལུང་བཏགས་པ་དང་། མཆན་འོག་ཏུ་བྱ་སྒྲོས་བརྒྱན་པའི་ཞྭ་མོ་བཙིར་
ཅིང་སྐེད་དུ་དཔའ་དམ་བསྣར་བས་ངོ་མ་ཡིད་དུ་འོང་བ་ཞིག་འདུག །ཁོ་ཚོས་སྐད་
གསང་མཐོན་པོས་ཧྥ་རན་སེའི་དམངས་གླུ་ཞིག་མཉམ་ལེན་བྱེད་ཞོར་དུ། མི་ཚོགས་ཀྱི་
ཁྲོད་དུ་མངར་ཟས་གཏོར་བས། མི་རྣམས་ཀྱིས་རྒྱུན་ཆད་མེད་པར་ཁོ་ཚོར་ཐལ་མོ་
བརྡབས་ནས་དགའ་འབོད་བྱེད། གློ་བུར་དུ་གཡོན་ཟུར་ནས་སྐྱེས་པ་ཞིག་གིས་ལོ་ན་ལྔ་
དྲུག་ལ་སོན་པའི་བུ་མོ་ཆུང་ངུ་ཞིག་མི་རྣམས་ཀྱི་མགོ་ནས་མཐོ་རུ་བཏེགས་ཤིང་། སྙིང་
རྗེ་བའི་བུ་མོ་ཆུང་ངུ་འཕག་ཅི་ཐུབ་ངང་ལག་པས་ཀྲབ་ཀྲབ་བྱེད་བཞིན་སྲོག་དང་བསྡོས་
ནས་ངུ་འབོད་བྱེད། སྐྱེས་པ་དེ་མི་ཚོགས་ཀྱི་བར་གསེང་དུ་འཚངས་ནས་མི་དྲག་ཚོའི་
འཕྱོར་སྤྲས་ཤིང་རྟའི་ཕྱོགས་སུ་སླེབས་བྱུང་། མི་དྲག་ཅིག་མར་བསྒུར་པ་ན། སྐྱེས་པ་དེ་
ཁོ་ལ་ཕྱོགས་ནས་སྐད་ཆེན་པོས། “བྱིས་པ་འདི་པང་དུ་ལོངས་ཤིག །ཁོ་མོས་ཨ་མ་རྙེད་
ཀྱིན་མི་འདུག །ཁོ་མོའི་ཨ་མ་ཡང་ཉེ་འཁོར་འདིར་ཡོད་ཐག་ཆོད་པས། ཁྱེད་ཀྱི་ལག་
ཏུ་པང་ཚེ་ཁོ་མོས་མཐོང་ངེས་རེད། ད་ནི་འདི་ལྟར་བྱེད་པ་ལས་ཐབས་གཞན་མི་
འདུག” ཟེར། མི་དྲག་དེས་བྱིས་པ་པང་དུ་བླངས་པ་དང་བྱིངས་རྣམས་ཀྱིས་ཀྱང་གླུ་
ལེན་མཚམས་བཞག་བྱུང་། བུ་མོ་ཆུང་ངུས་ངུ་འབོད་དང་བཅས་འཕག་འཚག་བྱེད་
ཅིང་། མི་དྲག་གིས་གདོང་འབག་དོར་བྱུང་ལ། ཤིང་རྟ་མུ་མཐུད་དུ་མདུན་ཕྱོགས་སུ་དལ་
བུར་བཞུད་སོང་། རྗེས་སུ་ང་ཚོས་ཐོས་པ་ལྟར་ན། སྐབས་དེར་ཐང་ཆེན་གྱི་སྣེ་གཞན་
ཞིག་ཏུའང་དབུལ་ཕོངས་བུད་མེད་ཅིག་གིས་ཀྱང་སྨྱོས་པ་ལྟར་མི་ཚོགས་ཀྱི་གསེང་དུ་
ཕར་འཚངས་ཚུར་འཚངས་བྱས་ཏེ། “མཱ་ལི་ཡ། མཱ་ལི་ཡ། མཱ་ལི་ཡ། ངའི་བུ་མོ་བོར་སོང་
འདུག །ངའི་བུ་མོ་གཞན་གྱིས་བརྐུས་སོང་བར་འདུག །ཁོ་མོ་བཙིར་གསོད་ཐེབས་
སོང་།” ཞེས་སྨྲེ་ངག་འདོན་གྱིན་འདུག །ཁོ་མོ་དེ་ལྟར་དངངས་སྐྲག་སེམས་འཚབ་དང་
གྲོགས་མེད་རེ་ཆད་ངང༌། མི་ཚོགས་ཁྲོད་ཕར་འགྲོ་ཚུར་འགྲོ་བྱེད་ཅིང་དཀའ་ལས་ཆེན་
པོས་གོམ་པ་འཁྱར་འགྲོས་བྱེད། སྐབས་འདིར། འཕྱོར་སྤྲས་ཤིང་རྟའི་སྟེང་གི་མི་དྲག་
གིས་བུ་མོ་ཆུང་ངུ་བྲང་ཁར་དམ་པོར་སྦྱར་ནས་ཐང་ཆེན་གྱི་ཕྱོགས་བཞིར་སྐོར་ལྟ་བྱས་
པར་མ་ཟད། ལག་ཟུང་གིས་ངོ་གདོང་བཀབ་ཅིང་རང་ཉིད་གང་དུ་ཡོད་པའང་མི་རྟོགས་
ལ།སེམས་སྡུག་གིས་ངུ་བཞིན་པའི་སྙིང་རྗེ་བའི་བུ་མོ་ཆུང་ངུ་འདི་གང་ནུས་སྒོས་ལྷོད་དུ་
འབབ་ཐབས་བྱེད་ཀྱིན་འདུག །བུ་མོ་ཆུང་ངུའི་སྙིང་འགས་པར་བྱེད་པའི་ངུ་སྐད་ཀྱིས་
མི་དྲག་ལ་སེམས་འགུལ་ཐེབས་སུ་བཅུག་ཅིང་། མི་མང་པོས་ཁོ་མོར་ཤིང་ཏོག་དང་
མངར་ཟས་སྟེར་བར་བྱེད་མོད། འོན་ཀྱང་བུ་མོ་ཆུང་ངུས་གཅིག་ཀྱང་མི་ལེན་པར་
འདུག་སྟེ། ཕལ་ཆེར་སྔར་བས་ཀྱང་དངངས་སྐྲག་སྐྱེས་ཀྱིན་པ་ལྟར་ངུ་བ་ཇེ་ཐུར་གྱུར་
སོང་། མི་དྲག་གིས་མི་ཚོགས་ལ་ཁ་གཏད་ནས་སྐད་ཆེན་པོས། “ཁྱོད་ཚོ་མྱུར་དུ་རྒྱུགས་
ལ་ཁོ་མོའི་ཨ་མ་ཚོལད་ཅིག །སོང་ལ་ཁོ་མོའི་ཨ་མ་ཚོལད་ཅིག” ཅེས་བཤད་པས། ཚང་
མས་ཤར་ལྟ་ནུབ་ལྟ་བྱས་ཏེ་བཙལ་ཡང་ཁོ་མོའི་ཨ་མ་རྙེད་མ་བྱུང་།མཇུག་མཐར་རོ་མའི་
སྲང་ལམ་དུ་བསླེབ་ལ་ཉེ་དུས། གཞི་ནས་བུད་མེད་ཅིག་འཕྱོར་སྤྲས་ཤིང་རྟའི་ཕྱོགས་སུ་
བརྒྱུགས་ནས་ཡོང་གིན་པ་མཐོང་བྱུང་་། ཨ་ཙི། ཁོ་མོའི་བཟོ་ལྟ་དེ་ངས་གཏན་ནས་
བརྗེད་མི་སྲིད། ཁོ་མོའི་བཟོ་ལྟ་ནི་མི་ཞིག་དང་མི་འདྲ་བར་འདུག །མགོ་སྐྲ་སིལ་བུར་
འཛིང་ཞིང་ངོ་གདོང་དབྱིབས་འཁྱོར་བ་དང་། ལྭ་བའང་ཚལ་བར་གཤགས་འདུག །ཁོ་
མོ་ཤིང་རྟའི་འཁྲིས་སུ་མཆོངས་ཡོང་བ་དང་ལྷན་དུ་དགའ་བ་དང་།འཚབ་སྣང་། ཁོང་ཁྲོ་
གཅིག་ཏུ་འདྲེས་པའི་སྐད་ཅིག་བཏོན་ཅིང་། ལག་ཟུང་དཀྱེལ་ནས་ཁོ་མོའི་བུ་མོ་ལ་
འཐམས་བྱུང་། སྐབས་འདིར་ཤིང་རྟ་བསྡད་བྱུང་། “བྱིས་པ་འདི་ན་ཡོད།” མི་དྲག་གིས་
དེ་སྐད་ཟེར་བཞིན་བུ་མོ་ཆུང་ངུར་འོ་ཞིག་བྱས་ཤིང་། བུ་མོ་ཆུང་ངུ་ཁོ་མོའི་ཨ་མར་སྤྲད།
ཨ་མ་ནི་སྨྱོས་པ་ལྟར་དུ་ལག་ཏུ་བླངས་ནས་བྲང་ཁར་དམ་པོར་སྦྱར་བྱུང་། ཡིན་ཡང་
སྐབས་འདིར་བུ་མོ་ཆུང་ངུའི་ལག་པ་ཡ་གཅིག་ད་དུང་མི་དྲག་གི་ལག་པ་གཉིས་ཀའི་
ནང་དུ་འདུག་ཅིང་། མི་དྲག་གིས་གང་མྱུར་ངང་རང་གི་ལག་གཡས་པའི་སྟེང་དུ་ཡོད་
པའི་རྡོ་རྗེ་ཕ་ལམ་རྡོག་པོ་ཆེན་པོ་གཅིག་གིས་ཕྲ་རྒྱན་སྤྲས་པའི་གསེར་གྱི་སོར་གདུབ་དེ་
ཕུད་ནས་བུ་མོ་ཆུང་ངུའི་མཛུབ་མགོར་བསྐོན་ཏེ་ན་རེ།“ཉར་ཚགས་བྱོས། རྗེས་ནས་
ཁྱོད་རང་གནས་ལ་འགྲོ་དུས་ཀྱི་རྫོངས་པ་བྱོས་ཤིག” ཟེར། བུ་མོའི་ཨ་མ་ཧང་སང་སྟེ་དེ་
མལ་དུ་འགྲེང་ནས་སྡོད་ཅིང་། མི་ཚོགས་ཀྱི་ཁྲོད་ནས་ཐལ་མོ་རྡེབ་སྒྲ་འཕྱུར་བྱུང་། མི་
དྲག་གིས་ཡང་བསྐྱར་གདོང་འབག་གོན་སོང་ལ། ཁོའི་གྲོགས་པོ་ཚོས་ཀྱང་ཡང་བསྐྱར་
གླུ་ལེན་མགོ་བརྩམས་བྱུང་། འཕྱོར་སྤྲས་ཤིང་རྟ་མི་ཚོགས་ཀྱི་དྲག་ཆར་བབས་པ་ལྟ་བུའི་
ཐལ་མོ་རྡེབ་སྒྲ་དང་དགའ་འབོད་ཁྲོད་མུ་མཐུད་དུ་དལ་བུར་མདུན་དུ་སྐྱོད་ཀྱིན་འདུག །

མིག་ཟུང་ལོང་བར་གྱུར་པའི་བྱིས་པ།
ཚེས་ཉེར་གསུམ་ཉིན། རེས་གཟའ་ཕུར་བུ།

ང་ཚོའི་དགེ་རྒན་ལ་ནད་བྱུང་བ་ཧ་ཅང་ལྕི་བས། སློབ་གྲྭས་སྔོན་ཆད་ལོང་བའི་
སློབ་གྲྭ་ནས་དཔེ་ཆ་འཁྲིད་མྱོང་ཞིང་། ད་ལྟ་ལོ་རིམ་བཞི་པར་འཁྲིད་བཞིན་པའི་དགེ་
རྒན་དེ་ལ་ཚབ་ཁྲིད་བྱེད་དུ་བཅུག །ཁོ་ནི་སློབ་གྲྭའི་དགེ་རྒན་ཁྲོད་ལོ་ན་ཆེས་རྒན་པ་དེ་
ཡིན་པ་དང་། སྐྲ་ལོ་ཡོངས་རྫོགས་དཀར་པོར་གྱུར་ཏེ་བལྟས་ཚོད་དུ་སྲིང་བལ་གྱིས་
བཟོས་པའི་མགོ་སྐྲ་རྫུན་མ་ཞིག་བསྐོན་ཡོད་པ་མཚུངས་ཤིང་། སྐད་ཆ་བཤད་པ་ན་
གཞན་དང་མི་འདྲ་བར་ཧ་ཅང་ཡིད་སྐྱོ་བའི་གླུ་དབྱངས་ལེན་པ་དང་འདྲ། ཡིན་
ནའང་ཁོས་སློབ་ཁྲིད་བྱས་པ་ཧ་ཅང་བཟང་བར་མ་ཟད་ཡོན་ཏན་ཕུན་སུམ་ཚོགས་པ་
འདུག །དགེ་རྒན་སློབ་ཁང་ནང་དུ་འཛུལ་མ་ཐག །བྱིས་པ་ཞིག་གི་མིག་ཡ་གཅིག་
སེང་རས་ཀྱིས་གཅུད་འདུག་པ་མཐོང་བས། ཉེ་སར་བཅར་ནས་དོན་དག་ཅི་བྱུང་བ་
དྲིས་ཤིང་།དེ་ནས་བྱིས་པ་དེར། “བུ་ཆུང་ལགས། མིག་ལ་སེམས་ཆུང་བྱ་དགོས” ཟེར།
སྐབས་དེར་དྷེ་རོ་སིས་དགེ་རྒན་ལ་བལྟས་ནས། “དགེ་རྒན་ལགས། ཁྱེད་ཀྱིས་
དངོས་གནས་བྱིས་པ་ལོང་བར་སློབ་ཁྲིད་བྱས་མྱོང་བ་ཡིན་ནམ།” ཞེས་དྲིས་བྱུང་། དགེ་
རྒན་གྱིས་ལན་དུ། “ངོ་མ་ཡིན། ལོ་འགར་ཁྲིད་མྱོང” ཟེར། དྷེ་རོ་སིས་སྐད་དམའ་
མོས། “ང་ཚོར་དེའི་སྐོར་གྱི་ཁ་བརྡ་བྱས་ཆོག་གམ” ཟེར།
དགེ་རྒན་ཕར་སོང་སྟེ་ཁྲིད་སྟེགས་སྟེང་དུ་བསྡད་བྱུང་།
ཁོ་རེ་ཏིས་སྐད་མཐོན་པོས། “ལོང་བའི་སློབ་གྲྭ་ནི་ཉི་ས་སྲང་ལམ་དུ་ཡོད་པ་
རེད” ཟེར།
དགེ་རྒན་གྱིས་གསུངས་རྒྱུར། “ཁྱོད་ཚོས་ལོང་བ་གླེང་བའི་ཚེ་ན། ཕལ་ཆེར་ནད་
པ་གླེང་བ་དང་དབུལ་པོ་གླེང་པ་དང་འདྲ་འདུག །ཡིན་ཡང་དོན་ངོ་མར་ཁྱོད་ཚོའི་ཐ་སྙད་
འདིའི་གོ་དོན་ཨེ་ཤེས།ཞིབ་ཏུ་བསམ་བློ་ཞིག་ཐོངས་དང་།ལོང་བ། ཅི་ཡང་མཐོང་མི་ཐུབ།
ཉིན་མོ་དང་མཚན་མོའི་དབྱེ་བ་འབྱེད་མི་ཤེས། ནམ་མཁའ་དང་ཉི་མ། རང་ཉིད་ཀྱི་ཉེ་དུ་
མཐོང་མི་ཐུབ། མཐའ་འཁོར་གྱི་ཡོད་ཚད་དང་འབྲེལ་འདྲིས་བྱས་པ་ཡོད་ཚད་མཐོང་མི་
ཐུབ། ས་འོག་གི་གཏིང་རིམ་དུ་སྦས་པ་ཇི་བཞིན་དུས་གཏན་དུ་མུན་ནག་གི་ཀློང་དུ་
གནས་ཡོད། ཁྱོད་ཚོས་མིག་ཟུང་ཟུམ་སྟེ་ཚོད་ལྟ་ཞིག་བྱོས་དང་། གལ་ཏེ་ཁྱོད་ཚོས་དུས་
གཏན་དུ་མི་ཟུང་འབྱེད་མི་ནུས་པའི་དབང་དུ་བཏང་ན། ཁྱོད་ཚོར་དབུགས་འཚབ་
འཇིགས་སྐྲག་གི་ཚོར་བ་དང་། བཟོད་བསྲན་བྱེད་བློ་མེད་པའི་ཚོར་བ་ཐོལ་གྱིས་སྐྱེས་ཏེ།
སྨྲེ་ངག་འདོན་ཞིང་སྨྱོ་བར་བྱེད་ལ། སྡུག་བསྔལ་ཆེ་བས་གསོན་འདོད་མེད་པར་འགྱུར་
ངེས་རེད། ཉམ་ཐག་བྱིས་པ་ཚོ་ཨང་། འོན་ཀྱང་ཁྱོད་ཚོ་ཐོག་དང་པོར་ལོང་བའི་སློབ་གྲྭ་རུ་
སོང་སྟེ་ཏག་ཏག་སློབ་གསེང་གི་སྐབས་སུ་ཁེལ་བ་ཡིན་ཚེ། ཁྱོད་ཚོས་གཞི་ནས་ཁོ་ཚོས་
ཨོག་ལེན་ཆུང་བ་སྦྲེང་བ་དང་གླིང་བུ་འབུད་པ། སྐད་ཆེན་པོས་ཁ་བརྡ་བྱེད་པ་དང་བཞད་
མོ་བྱེད་པ་ཐོས་ཐུབ་ཅིང་། ཁོ་ཚོ་ཐོག་ཁང་གི་སྐས་སྟེང་དུ་བདེ་ལྕག་འཁྱུག་པོའི་ངང་ཡར་
རྒྱུག་མར་རྒྱུག་བྱེད་པ་དང་། བར་ཁྱམས་དང་ཉལ་ཁང་ནང་དུ་གང་བྱུང་ངང་འགྲོ་འོང་
བྱེད་པ་མཐོང་ཐུབ་པས། ཁྱོད་ཀྱིས་ཁོ་ཚོ་ཉམས་ཉེས་སུ་གྱུར་པའི་མི་ཞིག་ཡིན་པའི་ཚོར་
སྣང་གཏན་ནས་སྐྱེས་མི་སྲིད། ཁྱོད་ཚོས་ངེས་པར་དུ་ཁོ་ཚོར་ལྟ་ཞིབ་ནན་མོ་བྱ་དགོས།
ལ་ལ་ནི་ལོ་ན་བཅུ་བདུན་བཅོ་བརྒྱད་ལ་སོན་པའི་གཞོན་ནུ་ཡིན་ཏེ། ལུས་སྟོབས་དར་
ལ་བབས་ཤིང་སྤྲོ་སྐྱིད་བག་ཡངས་ལྡན་པས། སེམས་ལྷོད་བག་ལྷོད་ཀྱིས་ཁོ་ཚོ་ལོང་བ་
ཡིན་པར་དོ་སྣང་ཅི་ཡང་བྱེད་ཀྱིན་མེད་པ་ལྟར་སྣང་མོད། འོན་ཀྱང་ཁྱོད་ཚོས་ཞིབ་
བརྟག་བྱེད་ནུས་ཚེ་མཐོང་ཐུབ་སྟེ། སྤྲོ་སྐྱིད་དང་སྙེམས་པས་ཁེངས་པའི་རྣམ་འགྱུར་གྱི་
ཕ་རོལ་ཏུ་བསྐུངས་པའི་ཁོ་ཚོས་འདི་འདྲའི་ཉམས་ཉེས་ལ་བཟོད་བསྲན་བྱེད་པའི་ཆེད་
དུ་ཕུལ་བའི་སྡུག་བསྔལ་ཆེན་པོ་དེ་རྟོགས་ཐུབ་ངེས་ཡིན། ད་དུང་བྱིས་པ་ལོང་བ་སྐོར་
ཞིག་ལ་མཚོན་ན། ཁོ་ཚོའི་ཐལ་མདོག་ཤར་ཞིང་སྙིང་རྗེ་བའི་ངོ་གདོང་ལ་བལྟས་པས་
ཀྱང་ཁོ་ཚོས་སྡུག་བསྔལ་གྱི་ངང་ནས་དོན་དངོས་འདི་དང་ལེན་བྱས་ཟིན་པ་ཚོར་ཐུབ།
ཀུན་རྟོག་བྱས་ཆོག་པ་ཞིག་ནི། ཁོ་ཚོས་ད་དུང་མིས་མི་མཐོང་སར་ཤུབ་བུར་ངུ་ཤུམ་
བྱེད་པའི་སྐབས་ཀྱང་ཡོད་པ་ངེས་ཅན་རེད། ཀྱེ། ང་ཡི་གཅེས་ཕྲུག་ཚོ། ཁྱོད་ཚོས་བསམ་
བློ་རེ་ཐོངས་དང་། ཁོ་ཚོའི་ཁྲོད་ཀྱི་ལ་ལ་ནི་དུས་ཐུང་ནང་གློ་བུར་དུ་ལོང་བར་གྱུར་པ་
ཡིན་སྲིད་ལ། ལ་ལས་ནི་ལོ་མང་པོའི་རིང་ལ་མིག་ནད་བཟོད་བསྲན་བྱས་ཤིང་། ཐེངས་
མང་པོར་འཇིགས་པ་མེད་པར་གཤགས་བཅོས་བྱས་པ་དང་། མཇུག་མཐར་བཅོས་
ཐབས་མ་བྱུང་བར་ལོང་བར་གྱུར་པ་རེད་ལ། དེ་ལས་ཀྱང་ཤོས་ཆེ་བའི་མི་ནི་ལྷན་སྐྱེས་ཀྱི་
ལོང་བ་ཡིན་པ་རེད། ཁོ་ཚོར་མཚོན་ན་དུས་གཏན་དུ་སྐྱ་རེངས་མེད་པར་བང་སོ་ཆེན་པོ་
ཞིག་གི་གཏིང་རིམ་དུ་འཛུལ་བ་དང་མཚུངས་ཤིང་། ཁོ་ཚོས་ཐ་ན་མི་ཡི་ངོ་ཞེས་པ་ཅི་
འདྲ་ཞིག་ཡིན་པའང་ཤེས་ཐབས་བྲལ། ཁྱོད་ཚོས་བསམ་བློ་ཞིག་ཐོངས་དང་། ནམ་རྒྱུན་
ཁོ་ཚོས་ཁོ་ཚོ་དང་རྒྱུན་ལྡན་གྱི་མི་ཡི་བར་ཁྱད་དྲན་པའི་ངོས་སུ་ཤར་བའི་ཚེ་ན། ཁོ་ཚོས་
ཁོ་ཚོས་རང་སྡུག་བསྔལ་ཅི་འདྲ་ཆེན་པོ་ཞིག་བཟོད་བསྲན་བྱ་དགོས་རྒྱུ་རེད་ཨང་།
དབང་མེད་པར་རང་ཉིད་ལ། ང་ཚོར་ཉེས་པ་ཅི་ཡང་མེད་པས། ལས་དབང་འདི་འདྲའི་
དྲང་བཞག་མིན་དོན་ཅི་ཡིན་ནམ་ཞེས་འདྲི་ངེས་རེད། ང་རང་ཁོ་ཚོའི་ཁྲོད་ནས་ལོ་མང་
པོར་འཚོ་བ་རོལ་བ་ཡིན། འཛིན་གྲྭ་དེ་སེམས་སུ་དྲན་པ་ན། དུས་གཏན་དུ་སྣང་དོགས་
མེད་པའི་མིག་མདངས་དེ་དག །ཚོར་བ་ཅི་ཡང་མེད་ཅིང་སྐྱེ་སྟོབས་ཅི་ཡང་མི་མངའ་
བའི་འདྲེན་བྱེད། སླར་ཡང་ཁྱོད་ཚོར་བལྟས་ཙམ་བྱས་པ་ན། ཁྱོད་ཚོར་བདེ་སྐྱིད་མི་ལྡན་
པ་རྣར་མི་འགྲོ་བའི་ཚོར་སྣང་སྐྱེས་འོངས། འདང་རེ་རྒྱོབས་དང་། དབྱི་ཐ་ལི་ཡོངས་སུ་
མིག་ཟུང་ལོང་བའི་མི་ཉིས་ཁྲི་དྲུག་སྟོང་ལ་ཉེ་བ་ཡོད་ཅིང་། མི་ཉིས་ཁྲི་དྲུག་སྟོང་གིས་
འོད་སྣང་མཐོང་མི་ཐུབ་པ་རེད། མི་འདི་དག་གྲལ་བསྟར་བསྒྲིགས་ནས་ང་ཚོའི་དྲ་སྒོའི་
ཐད་དུ་གཤར་བ་ཡིན་ན་ཏག་ཏག་ཆུ་ཚོད་བཞི་ཡི་དུས་ཚོད་དགོས་འདུག”
གསུངས་ནས་མཚམས་འདིར་སླེབས་འཕྲལ་དགེ་རྒན་ཨེན་ཙམ་ལ་བསྡད་བྱུང་།
སློབ་ཁང་ནང་དུ་གྲགས་འགུལ་ཅི་ཡང་མེད་པར་གྱུར། དྷེ་རོ་སིས་སླར་ཡང་དགེ་རྒན་ལ་
འདྲི་རྒྱུར། མིག་ཟུང་ལོང་བར་གྱུར་པའི་མིའི་དབང་ཤེས་གཞན་དག་ང་ཚོ་ལས་ཀྱང་རྣོ་
ཞིང་ང་ཚོ་ལས་བཟང་བ་ཨེ་རེད་ཟེར།
དགེ་རྒན་གྱིས་བཤད་རྒྱུར། “དེ་ནི་ངོ་མ་རེད། ཁོ་ཚོའི་དབང་ཚོར་གཞན་དག་
ཤིན་ཏུ་རྣོ། འདིའི་རྒྱུ་མཚན་ཡང་ཁོ་ཚོས་དབང་ཤེས་གཞན་དག་ལ་བརྟེན་ནས་མིག་
ཤེས་ཀྱི་ཚབ་བྱེད་དགོས་པས། དབང་ཤེས་གཞན་དག་རང་བཞིན་གྱིས་རྒྱུན་ལྡན་གྱི་མི་
ལས་བཀོལ་བ་མང་། དཔེར་ན། ཞོགས་པར་བྱིས་པ་ལོང་བ་ཞིག་མལ་ལས་ལངས་སྐབས་
གཞན་ཞིག་ལ། ‘དེ་རིང་ཉི་མ་ཡོད་དམ་ཞེས་དྲིས་པ་ན། ལྭ་བ་གྱོན་ཟིན་པའི་བྱིས་པ་
ལོང་བ་དེ་གང་མྱུར་ངང་ལྷས་རའི་ནང་དུ་བརྒྱུགས་ཏེ་ལག་ཟུང་བར་སྣང་དུ་བརྐྱངས་
ནས་ཉི་མའི་དྲོད་ཁོལ་ཡོད་མེད་ལ་ཚོར་རྟོག་བྱེད་ཅིང་། སླར་ཡང་ཕྱིར་བརྒྱུགས་ཡོང་
ནས་ཚང་མར ‘དེ་རིང་ཉི་མ་ཤར་བྱུང་ཞེས་འཕྲིན་བཟང་སྒྲོག་པར་བྱེད། ཁོ་ཚོས་མི་
ཞིག་གིས་ཁ་བརྡ་བྱེད་པའི་སྐད་ལ་བརྟེན་ནས་མི་དེའི་གཟུགས་ཀྱི་མཐོ་དམན་ལ་ཚོད་
དཔག་བྱེད་ནུས། ང་ཚོས་སྤྱིར་བཏང་དུ་མིག་མདངས་བརྒྱུད་ནས་མི་ཞིག་ལ་ཚོད་དཔག་
བྱེད་པ་རེད་མོད། འོན་ཀྱང་ཁོ་ཚོས་ཁོ་ཚོས་ཁ་བརྡ་བྱེད་པའི་སྐད་ལ་བརྟེན་ནས་ཚོད་
དཔག་བྱེད། མི་ཞིག་གིས་ཁ་བརྡ་བྱེད་པའི་སྐད་དེ་ཁོ་ཚོས་ལོ་འགའ་ལ་མ་བརྗེད་པར་
ཡིད་ངོར་འཛིན་ནུས། ཁང་པའི་ནང་དུ་མི་གཅིག་གིས་ཁ་བརྡ་བྱས་པ་ལས་གཞན་དག་
འགུལ་ཙམ་མ་བྱས་ཀྱང་། ཁོ་ཚོས་ཁང་པའི་ནང་དུ་མི་ག་ཚོད་ཡོད་པ་ཚོར་ཐུབ།
ཚོས་ལག་པས་ཁེམ་བུར་རེག་ཙམ་བྱས་པས་ཀྱང་དེ་དག་གཙང་མ་ཡིན་མིན་རྟོགས་
འགྲོ། བུ་མོ་ཆུང་བ་དག་གིས་བལ་སྐུད་ཀྱི་མདོག་བསྒྱུར་ཡོད་མེད་ཀྱི་དབྱེ་བའང་གསལ་
པོར་འབྱེད་ནུས། ཁོ་ཚོ་སྲང་ལམ་དུ་འགྲོ་དུས་ཀྱང་བསྟར་ཕྲེང་གཉིས་སུ་བསྒྲིགས་ནས་
འགྲོ་ལ།ཁོ་ཚོས་དྲི་མ་ལ་བརྟེན་ནས་ཚོང་ཁང་སྣ་ཚོགས་ཀྱི་དབྱེ་བ་འབྱེད་ནུས་ཤིང་།ང་
ཚོས་སྣ་ཚོར་གྱིས་དྲི་མ་མནམ་མི་ནུས་པའི་ཚོང་ཁང་དག་ཀྱང་དེ་བཞིན་རེད། ཁོ་ཚོ་ད་
དུང་རྩེད་ཆས་འཕང་ལོ་རྩེད་ནུས། དེ་དག་འཁོར་བའི་སྒྲར་ཉན་ནས་ཐད་ཀར་སོང་སྟེ་
ལག་པས་འཛིན་ནུས་ལ་གཏན་ནས་འཆུགས་མི་སྲིད། ཁོ་ཚོས་ལྕགས་འཁོར་བསྐོར་
ཞིང་བཞའ་རྩེད་བྱེད་པ་དང་། ཐག་ལྡིང་རྩེ་བ། རྡོ་བས་རྩེད་ཁང་ལས་པ། མེ་ཏོག་རྒྱ་མེན་
བཏུ་བ་སོགས་ལ་བལྟས་ཚེ་མི་རྒྱུན་ལྡན་ཞིག་དང་ཁྱོན་ནས་གཅིག་མཚུངས་ཡིན། ཁོ་
ཚོས་ཁ་དོག་སྣ་ཚོགས་པའི་རྩྭ་སྐམ་གྱིས་རྩྭ་གདན་དང་མེ་ཏོག་གི་སླེ་བོ་བསླ་ནུས་ཤིང་།
བསླས་པ་མྱུར་ཞིང་ཡག་པོ་ཡོད། ཁོ་ཚོའི་ལུས་ཚོར་ལ་སྦྱོང་བརྡར་ཐོབ་པས་ཁོ་ཚོའི་
མིག་ཤེས་ཀྱི་ཚབ་ཏུ་གྱུར་ཡོད། ཁོ་ཚོ་རེག་མྱོང་བྱ་རྒྱུར་ཧ་ཅང་དགའ་ཞིང་། དངོས་བོ་
ལག་ཏུ་བསྣམས་ནས་དངོས་དབྱིབས་ལ་དཔྱད་པར་བྱེད། ཁོ་ཚོ་བཟོ་ལས་དངོས་མང་
བཤམས་སྟོན་ཁང་དུ་ལྟ་སྐོར་དུ་ཁྲིད་ཅིང་། ཁོ་ཚོར་རང་དགར་ངང་སོང་ནས་རེག་མྱོང་
བྱེད་དུ་བཅུག་པ་ན། ཁོ་ཚོ་སྤྲོ་སེམས་འཁོལ་བའི་སྒོ་ནས་ཅི་ཧོའི་དངོས་གཟུགས་དང་།
ཁང་པའི་དཔེ་དབྱིབས་སྟེང་། ལག་ཆའི་སྟེང་ཀུན་ཏུ་རུབ་སྟེ། དགའ་སྤྲོའི་ངང་རེག་རེག་
དང་ཕུར་ཕུར་བྱེད་པ་དང་། དངོས་པོ་ལག་ཏུ་བསྣམས་ནས་གང་སར་འགྲོ་འོང་བྱེད་
བཞིན་ཇི་ལྟར་བཟོས་པར་ལྟ་བར་བྱེད་པས་ངོ་མ་སེམས་འགུལ་ཐེབས་འགྲོ། ཁོ་ཚོས་
ཀྱང་ལྟ་ཞེས་པའི་ཐ་སྙད་འདི་བཀོལ་བར་བྱེད།”
གྷ་རོ་ཧྥི་ཡིས་བར་དུ་བརྒྱབ་ནས་དགེ་རྒན་ལ། བྱིས་པ་ལོང་བ་དག་རྩིས་རིག་ལ་མི་
གཞན་ལས་བཟང་བ་ཨེ་རེད་ཅེས་དྲིས་བྱུང་།
དགེ་རྒན་གྱིས་ལན་དུ། “རེད་ལགས། ཁོ་ཚོས་ཀྱང་ཚང་མ་དང་འདྲ་བར་རྩིས་
རིག་དང་དཔེ་ཀློག་སྦྱོང་གིན་ཡོད། ཁོ་ཚོར་ཆེད་དམིགས་ཀྱི་བསླབ་དེབ་ཡོད། ཡི་གེའི་
གཟུགས་རིས་འབུར་དུ་དོད་པས། མཛུབ་མོས་རེག་ཞོར་དུ་ཡི་གེ་ངོས་འཛིན་དང་ཀློག་
འདོན་བྱེད། ཁོ་ཚོས་བཀླགས་ན་བྱང་ཆ་ཆེ་བར་མ་ཟད། ད་དུང་བཀླགས་ནོར་བྱུང་ཚེ་ངོ་
གདོང་དམར་པོར་གྱུར་འགྲོ། ཁོ་ཚོས་ཡི་གེ་འབྲི་ཚེ་སྣག་ཚ་མི་དགོས་པར། སྲ་ཞིང་
མཐུག་པའི་ཤོག་བུའི་ངོས་སུ་གསལ་བྱེད་ཀྱི་རེའུ་མིག་ཁྱད་པར་ཅན་ལ་བརྟེན་པ་སྟེ།
ལྕགས་རིགས་ཀྱི་སྙུང་བུས་ཀོང་ཀོང་ཕྲ་མོ་ཚན་སྐོར་ཚན་སྐོར་དུ་བརྡུངས་པ་ན། ཀོང་
ཀོང་ཕྲ་མོ་དེ་དག་རྒྱབ་ངོས་སུ་འབུར་དུ་དོད་ཡོད་པས། ཤོག་ངོས་ཕར་སློག་སྟེ་མཛུབ་
མོས་རེག་མྱོང་བྱས་ཏེ་ཁོ་ཚོ་རང་ཉིད་ཀྱིས་བྲིས་པ་དག་གམ། མི་གཞན་དག་གིས་བྲིས་
པ་ཚང་མ་བཀླག་ཆོག ཁོ་ཚོས་འདི་ལྟར་རྩོམ་ཡིག་བྲིས་པ་དང་ཕན་ཚུན་ལ་འཕྲིན་ཡིག་
བྲིས་པ་རེད། ཁོ་ཚོས་གཅིག་མཚུངས་ཀྱི་ཐབས་སྤྱད་ནས་ཨང་གྲངས་འབྲི་བ་དང་རྩིས་
གཞི་བརྩི་བ་ཡིན་ཏེ། ཁོ་ཚོས་ཁོག་རྩིས་བརྒྱབ་ན་མགྱོགས་པ་ངོ་མ་ཧ་ལས་པ་ཞིག་རེད།
དེའི་རྒྱུ་མཚན་ནི་ཁོ་ཚོ་ནི་ང་ཚོ་ལྟར་དངོས་པོ་མཐོང་ཐུབ་པའི་རྐྱེན་གྱིས་རྣམ་གཡེང་
བྱེད་པ་ཞིག་མིན་པས་རེད། བྱིས་པ་ལོང་བ་དེ་དག་སློབ་ཁྲིད་ལ་ཉན་རྒྱུར་དགའ་ཞིང་ཧ་
ཅང་བློ་རྩེ་སྒྲིམ་པ་དང་། སེམས་རྣལ་མོས་བསླབས་ཟིན་པ་ཡོད་ཚད་སེམས་སུ་འཛིན་
གྱིན་འདུག །ཐ་ན་བྱིས་པ་ཆུང་ངུ་ཞིག་ཡིན་ཡང་མཉམ་དུ་ལོ་རྒྱུས་གཏམ་རྒྱུད་དང་སྐད་
ཆའི་གནད་དོན་གླེང་མོལ་བྱེད་ནུས། མི་བཞི་ལྔ་ཞིག་འདུག་སྟེགས་ནར་བོ་གཅིག་གི་
སྟེང་དུ་བསྡད་ཀྱང་། གདོང་ཕར་ཚུར་ལ་འཁོར་མི་དགོས་པར་དང་པོ་དང་གསུམ་པ་དང་།
གཉིས་པ་དང་བཞི་པས་མཉམ་དུ་སྐད་མཐོན་པོས་གླེང་མོལ་བྱས་ཀྱང་། ཁོ་ཚོའི་རྣ་ཚོར་
ཧ་ཅང་རྣོ་བས་གཏན་ནས་གོ་ནོར་ཐེབས་མི་སྲིད། ངས་ཁོ་ཚོ་ནི་ཁྱོད་ཚོ་བཞིན་རྒྱུགས་
ལེན་པར་སྐྲག་པ་ཞིག་གཏན་ནས་མིན་ཞེས་བཤད་ཕོད། ཁོ་ཚོ་དེ་བས་ཀྱང་དགེ་རྒན་ལ་
དགའ་ཞེན་ཆེ་སྟེ། གོམ་པ་ལེན་སྲོལ་གྱི་སྒྲ་དང་དྲི་ངད་ཙམ་གྱིས་ཀྱང་དགེ་རྒན་སུ་ཡིན་
པ་ངོས་འཛིན་བྱེད་ཐུབ་པར་མ་ཟད། ད་དུང་དགེ་རྒན་གྱི་སེམས་ཁམས་དྭངས་ཀྱིན་ཡོད་
མེད་དང་ལུས་པོ་བདེ་ཡི་ཡོད་མེད་ཀྱང་ཚོར་རྟོགས་འབྱུང་གིན་འདུག །ནམ་རྒྱུན་དགེ་
རྒན་གྱིས་གཟེངས་བསྟོད་བྱེད་པའི་སྐབས་སུ། ཁོ་ཚོར་དགེ་རྒན་གྱིས་ཁོ་ཚོར་ལག་པས་
རེག་རེག་བྱས་ཨེ་ཡོང་གི་རེ་བ་བླ་ལྷག་ཏུ་ཆེ་ཞིང་། ཡང་ཁོ་ཚོས་དགེ་རྒན་གྱི་ཕྱག་ཟུང་
ངམ་དཔུང་པ་གང་རུང་ལ་རེག་རེག་བྱས་ཏེ་ཁོ་ཚོའི་བཀའ་དྲིན་ཞུ་བའི་སེམས་པ་མཚོན་
པར་བྱེད། ཁོ་ཚོ་ཕན་ཚུན་བར་དུ་མཛའ་བརྩེ་ལྡན་པ་སྟེ།ཚང་མ་གྲོགས་པོ་བཟང་པོ་ཡིན།
སློབ་གསེང་གི་སྐབས་སུ་གཞར་ཡང་མི་འགའ་རེ་ལྷན་དུ་འདུས་ནས་རྩེད་མོ་རྩེ་བར་བྱེད།
དཔེར་ན་བུ་མོའི་སྐོར་ཚོ་རུ། ཁོ་མོ་ཚོས་རོལ་མོའི་དབྱངས་རྟ་མི་འདྲ་བར་བསྟུན་ནས་
ཚན་ཆུང་མི་འདྲ་བ་བགོས་པ་སྟེ། ཨོག་འཇུག་ཆུང་བའི་ཚན་སྐོར་དང་། རྣོ་སྦྲེང་ཚན་
སྐོར། གླིང་བུའི་ཚན་སྐོར་སོགས་ཀྱི་ཁག་བགོས་ཏེ་གཏན་ནས་འཆོལ་མི་སྲིད། གལ་ཏེ་མི་
ཞིག་མི་གཞན་ཞིག་གི་གྲོགས་པོར་གྱུར་ཚེ། ཁོ་ཚོ་ནམ་ཡང་ཁ་འབྲལ་མི་སྲིད་དེ། མཛའ་
བརྩེ་ཡིས་ནམ་ཡང་ཁོ་ཚོར་སེམས་གསོ་ཐེབས་ཀྱིན་ཡོད། ཁོ་ཚོའི་ཚོད་དཔག་ནི་ཧ་ཅང་
ནས་ཧ་ཅང་ཐིག་པོ་ཡིན་ཞིང་། དགེ་སྡིག་གི་དབྱེ་བ་གསལ་བ་དང་ལྟ་བ་ཟབ་མོ་ཡིན། མི་
བཟང་དོན་བཟང་གི་གནས་ཚུལ་ཞིག་ཐོས་པའི་ཚེ། ཁོ་ཚོ་ནི་མི་སུ་ལས་ཀྱང་སེམས་
འགུལ་ཐེབས་ཤིང་དགའ་སྤྲོ་སྐྱེ་བར་བྱེད།”
ཝོ་ཏི་ཉིས་འདྲི་རྒྱུར། ཁོ་ཚོས་རོལ་ཆ་གཏོང་ཤེས་སམ།
དགེ་རྒན་གྱིས་ལན་དུ་གསུངས་རྒྱུར། “ཁོ་ཚོ་གླུ་དབྱངས་ལ་ཤིན་ཏུ་དགའ། གླུ་
དབྱངས་ནི་ཁོ་ཚོའི་སྤྲོ་སྐྱིད་དང་ཁོ་ཚོའི་ཚེ་སྲོག་ཡིན། བྱིས་པ་ལོང་བ་སྐོར་ཞིག་སློབ་
གྲྭའི་ནང་དུ་འཛུལ་མ་ཐག་འགུལ་ཙམ་མི་བྱེད་པར་ཆུ་ཚོད་གསུམ་ཙམ་ལ་རོལ་མོ་
གཏོང་བར་ཉན་པར་བྱེད། ཁོ་ཚོས་རོལ་མོ་གཏོང་བ་ལས་སླ་མོར་བསླབས་ནས་ཤེས་པར་
འགྱུར་བར་མ་ཟད་དེ་ལ་སྤྲོ་སྣང་ཆེན་པོ་སྐྱེས་ཀྱིན་འདུག །གལ་ཏེ་དགེ་རྒན་གྱིས་མི་ཆེ་
གེ་མོ་ཞིག་ལ་གླུ་དབྱངས་སྦྱོང་བའི་ལས་སྐལ་མི་འདུག་ཅེས་བརྗོད་ཚེ། ཁོ་ལ་མཚོན་ན་
ཆེས་ཆེ་བའི་སྡུག་བསྔལ་དེ་རེད། ཡིན་ཡང་ཁོས་ད་དུང་མི་མཐུད་དུ་སྲོག་དང་བསྡོས་
ནས་གླུ་དབྱངས་ལ་སློབ་སྦྱོང་བྱེད་ངེས། ཀྱེ། གལ་ཏེ་ཁྱོད་ཚོས་ཁོ་ཚོས་གླུ་དབྱངས་ལེན་
པ་ཐོས་ཤིང་། ཁོ་ཚོས་རོལ་ཆ་གཏོང་བའི་སྐབས་སུ་མགོ་བོ་མཐོ་རུ་དགྱེ་ཞིང་། མཆུ་སྒྲོས་
ལ་འཛུམ་མདངས་བཞད་པ་དང་། གདོང་ལ་དམར་མདངས་རྒྱས་ལ། དུངས་ཤུགས་ཀྱིས་
ལུས་པོ་ཡང་བོར་ཡོ་བཞིན། མཐའ་འཁོར་གྱི་ཕ་མཐའ་ཡས་པའི་མུན་ནག་ཁྲོད་ཀྱི་
འཆམ་མཐུན་གྱི་རོལ་དབྱངས་ཀྱི་ཀློང་དུ་རྩ་བ་ནས་བྱིང་འདུག་པ་མཐོང་བའི་སྐབས་སུ།
ཁྱོད་ཚོས་གཞི་ནས་གླུ་དབྱངས་ནི་ཁོ་ཚོར་མཚོན་ན་ཅི་འདྲའི་བླ་ན་མེད་པའི་སེམས་
གསོ་ཞིག་ཡིན་པ་ཚོར་རྟོགས་འབྱུང་ཐུབ་ངེས། ནམ་རྒྱུན་དགེ་རྒན་གྱིས ·ཁྱོད་ནི་སྒྱུ་
རྩལ་བ་ཞིག་ཏུ་འགྱུར་ངེས་རེད་གསུངས་པའི་སྐབས་སུ། ཁོ་ཚོའི་ངོ་གདོང་དུ་རྒྱུན་ལྡན་
མ་ཡིན་པའི་བཀྲག་མདངས་ཤིག་འཚེར་ཞིང་དགའ་སྤྲོ་ཚད་མེད་སྐྱེས་ཀྱིན་འདུག །ཁོ་
ཚོའི་ཁྲོད་ཀྱི་ཨོག་འཇུག་ཆུང་བ་སྦྲེངས་མཁས་པའམ། རྣོ་སྦྲེང་སྦྲེངས་མཁས་པ་དེ་ལ་
གོང་མ་རྒྱལ་པོ་བཞིན་དུ་ཚང་མས་དགའ་ཞེན་དང་མོས་གུས་བྱེད་པ་དང་། གལ་ཏེ་མི་
གཉིས་བར་དུ་ཚིག་རྩོད་བྱས་པ་ཡིན་ན་ཁོ་རང་བཙལ་ནས་ཐག་གཅོད་བྱེད་དུ་གཞུག་
པ་དང་། གལ་ཏེ་གྲོགས་པོ་གཉིས་ཀྱི་བར་དུ་མི་མཐུན་པ་བྱུང་ཚེ་ཁོས་སྐད་ཆ་མཛའ་བ་
བསྐྱར་གསོ་བྱེད་ཀྱིན་ཡོད་ཅིང་། ལོ་ན་ཆུང་བའི་བྱིས་པས་ཁོ་ལས་རོལ་ཆ་གཏོང་ཚུལ་
སློབ་ཀྱིན་ཡོད་པས། ཁོ་ལ་ཕ་མ་བཞིན་དུ་བཀུར་གྱིན་ཡོད་ཅིང་། མཚན་མོ་རེ་རེའི་ཉལ་
ཁར་ཡང་བརྒྱུགས་ཡོང་སྟེ་མཚན་བདེ་ལེགས་ཞུ་བཞིན་ཡོད། ཉིན་གང་གི་སློབ་སྦྱོང་
དང་ངལ་རྩོལ་གྱིས་མི་རེ་རེ་ཐང་ཆད་དང་གཉིད་ཀྱིས་ཏོབ་ཀྱིན་ཡོད་ཀྱང་། ད་དུང་སྐད་
ཤུབ་བུས་བརྩམས་ཆོས་དང་། མི་སྣ་གྲགས་ཅན། རོལ་ཆས། རོལ་གཏོང་རུ་ཁག་སོགས་
གླེང་མོལ་བྱེད། གལ་ཏེ་ཁོ་ཚོར་དཔེ་ཆ་འདོན་དུ་མ་བཅུག་པའམ་གླུ་དབྱངས་སྦྱང་དུ་མ་
བཅུག་ཚེ། དེ་ནི་ཁོ་ཚོར་མཚོན་ན་ཆད་གཅོད་ནན་མོ་ཞིག་ཡིན་ཞིང་། ཁོ་ཚོ་སྡུག་
བསྔལ་ཚད་མེད་ཀྱིས་མནར་འགྲོ། དེར་བརྟེན་མི་སུས་ཀྱང་ཁོ་ཚོར་མནར་གཅོད་འདི་
འདྲ་བ་མྱང་དུ་གཞུག་མི་བཟོད། ང་ཚོའི་མིག་ལམ་དུ་འོད་སྣང་མེད་མི་རུང་བ་བཞིན་དུ་
ཁོ་ཚོའི་སེམས་ཁོང་དུ་གླུ་དབྱངས་ནི་ནམ་ཡང་མེད་དུ་མི་རུང་བ་ཡིན།”
དྷེ་རོ་སིས་ཁོ་ཚོར་བལྟ་རུ་སོང་ན་ཆོག་མིན་དྲིས་བྱུང་།
དགེ་རྒན་གྱིས་ལན་དུ། “ལོས་ཆོག །འོན་ཀྱང་རབ་ཡིན་ན་གནས་སྐབས་མ་སོང་
ན་བཟང་། རྗེས་ཕྱོགས་ཁྱོད་ཚོས་འདི་ལྟ་བུའི་མི་ལེགས་པར་རྒྱུས་ལོན་ཟབ་མོ་བྱ་ནུས་པ་
དང་། འདི་ལྟ་བུའི་མི་ལེགས་པར་གདུང་སེམས་ཡང་དག་པ་བཅངས་ནུས་པའི་སྐབས་
སུ་གཞི་ནས་སོང་ཆོག །གཅེས་ཕྲུག་ཚོ། དེ་ལྟ་བུའི་རྣམ་པ་མཐོང་བའི་སྐབས་སུ་མི་ལ་སྐྱོ་
བ་སྐྱེས་ངེས། ནམ་རྒྱུན་ཁྱོད་ཚོས་བྱིས་པ་ལོང་བ་དག་ཡངས་པར་ཕྱེ་བའི་དྲ་སྒོའི་འཁྲིས་
སུ་ལངས་ཏེ། མཁའ་དབུགས་གསར་པ་རྔུབ་བཞིན། འགུལ་ཙམ་ཡང་མི་བྱེད་པར་ཕྱི་
རོལ་ཏུ་བལྟས་ཡོད་པ་མཐོང་ཚེ། ཕལ་ཆེར་ཁྱོད་ཚོས་མཐོང་ཐུབ་པའི་ལྗང་མདོག་གི་
བདེ་ཐང་དང་གཡུ་མདོག་གི་རི་རྒྱུད་དག་ལ་བལྟས་ཡོད་པ་ལྟར་སྣང་མོད། ཡིན་ཡང་ཁོ་
ཚོས་ཅི་ཡང་མཐོང་མི་ནུས་པ་དང་། ནམ་ཡང་རང་བྱུང་ཁམས་ཆེན་མོའི་མཛེས་སྡུག་གི་
ལང་ཚོ་མཐོང་མི་ནུས་པ་དྲན་པའི་ཚེ་ན། ཁོ་ཚོ་སྐད་ཅིག་མ་དེའི་ཡུན་ལ་ལོང་བར་གྱུར་
པ་བཞིན་ཁྱོད་ཚོར་བློ་མི་བདེ་ཞིང་ཡིད་སྐྱོ་བའི་ཚོར་བ་སྐྱེས་ངེས་ཡིན། ལྷན་སྐྱེས་དུས་
ནས་ལོང་བར་གྱུར་པའི་བྱིས་པ་དེ་དག་ལ་མཚོན་ན། ཁོ་ཚོས་གདོད་མ་ནས་འཇིག་རྟེན་
མཐོང་མ་མྱོང་བ་དང་།བྱ་དངོས་ཀྱི་རྣམ་པ་ཇི་ལྟ་བུ་ཞིག་ཡིན་པ་མཐོང་མ་མྱོང་བའི་ཕྱིར།
ལྟོས་བཅས་ཀྱིས་སྡུག་བསྔལ་དེ་འདྲ་ཆེན་པོ་ཡོད་མི་སྲིད། ཡིན་ཡང་ལོང་བར་གྱུར་ནས་
ཟླ་འགའ་མ་གཏོགས་འགོར་མེད་པའི་བྱིས་པ་དག་ནི་དེ་འདྲ་མིན། ཁོ་ཚོས་རང་ཉིད་
ཀྱིས་མཐོང་མྱོང་བ་ཡོད་ཚད་ད་དུང་སེམས་སུ་འཆར་གྱིན་ཡོད་ལ། རང་ཉིད་ཀྱི་ཤོར་
ཟིན་པ་ཡོད་ཚད་དེ་འདྲའི་རིན་ཐང་བྲལ་བའང་གསལ་པོར་རྟོགས་ཡོད། དུས་ཚོད་ཀྱི་
བཞུར་རྒྱུན་དང་བསྡོངས་ནས་ཆེས་ཡིད་དུ་འོང་བའི་དྲན་པ་དེ་དག་སེམས་ངོས་ནས་
རབ་རིབ་ཏུ་གྱུར་ཅིང༌། ཆེས་སྙིང་ཉེ་བའི་ཕ་མ་ཉེ་དུའི་ངོ་གདོང་ཡང་དྲན་འཛིན་ལས་
མི་གསལ་བར་གྱུར་པ་ན། ཁོ་ཚོ་ནི་ཆེས་སྡུག་བསྔལ་བའི་མི་རེད་ཨང་། ཉིན་ཞིག་ལ། ཁོ་
ཚོའི་ཁྲོད་ཀྱི་བྱིས་པ་ཞིག་གིས་བརྗོད་དུ་མེད་པའི་སྨྲེང་སྐྱོ་དང་བཅས་ང་ལ་བཤད་རྒྱུར།
གི་ངས་སེམས་གཏིང་ནས་ད་དུང་ཐེངས་གཅིག་ལ་མཐོང་འདོད་དེ། ཐ་ན་སྐད་ཅིག་
ཡུན་ཡིན་ཡང་འཐུས། ངས་ཨ་མའི་བཞིན་ལ་སླར་ཡང་ཐེངས་གཅིག་བལྟ་འདོད།
‘ངས་ཁོ་མོའི་ཞལ་ཁྱིམ་ཅི་འདྲ་ཞིག་ཡིན་པའང་བརྗེད་ཟིན་འདུག”ཟེར། ནམ་རྒྱུན་མ་
ཡུམ་དག་ཁོ་ཚོར་བལྟ་རུ་ཡོང་བའི་སྐབས་དག་ཏུ། ཁོ་ཚོས་ལག་ཟུང་ཨ་མའི་བཞིན་ལ་
གླན་ཏེ། དཔྲལ་བ་ནས་རྣ་འབྱོག་དང་མ་ནེ་བར་དུ་ཞིབ་མོར་རེག་རེག་བྱས་ནས་ཨ་མའི་
ཞལ་ཁྱིམ་ཅི་འདྲ་ཞིག་ཡིན་པར་ཚོར་སྣང་བྱེད་ཅིང་། རང་ཉིད་ཀྱིས་ཨ་མ་མཐོང་ཟིན་
པའི་སེམས་གསོ་བྱེད་ཀྱིན་འདུག་པར་མ་ཟད།ཐེངས་གཅིག་མིན་པར་ཨ་མ་ཞེས་འབོད་
བཞིན། ཁོ་མོ་ཚོས་ཡང་བསྐྱར་རང་ཉིད་ལ་ཐེངས་གཅིག་བལྟ་བའི་ཞུ་བ་བྱེད་བཞིན་
འདུག །རྣམ་པ་འདི་ལྟ་བུ་དག་མཐོང་བའི་སྐབས་སུ་སེམས་པ་རྡོ་རུ་གྱུར་པའི་མི་ཡིན་
ཡང་མིག་ཆུ་མི་ལྷུང་བའི་རང་དབང་ཅི་ཡོད། ཁྱོད་ཚོ་གནས་དེ་ག་ནས་ཕྱིར་ལོག་པའི་
ཚེ་ན། སེམས་སུ་མིག་གིས་མི་དག་མཐོང་ཐུབ་པ་དང་། ཁང་པ་མཐོང་ཐུབ་པ། ནམ་
མཁའ་མཐོང་ཐུབ་པ་ནི་རོལ་མྱོང་བྱ་མི་འོས་པའི་ཁེ་དབང་ཞིག་ཡིན་པའི་ཚོར་སྣང་
སྐྱེས་ངེས། རེད་ཡ། གནས་དེ་རུ་སོང་བའི་རྗེས་སུ། ཁྱོད་ཚོ་མི་སུ་ཡིན་ཡང་རང་གི་མིག་
ཤེས་ཀྱི་ཆ་ཤས་ཙམ་ཁོ་ཚོར་འབུལ་འདོད་པའི་འདུན་པ་སྐྱེས་ངེས་ཏེ། མ་མཐའ་ཡང་ཉི་
འོད་མཐོང་མ་མྱོང་ལ་ཨ་མའི་ཞལ་ཁྱིམ་མཐོང་མི་ཐུབ་པའི་བྱིས་པ་དེ་དག་ལ་སྣང་བ་ཕྲ་
མོ་ཞིག་སྩོལ་བའི་འདུན་པ་སྐྱེས་ངེས་པར་ང་ལ་ཡིད་ཆེས་ཡོད། །”

ནད་ཕོག་ཡོད་པའི་དགེ་རྒན།
ཚེས་ཉེར་ལྔ་ཉིན། རེས་གཟའ་སྤེན་པ།

ཁ་སང་ཕྱི་དྲོ་སློབ་གྲྭ་གྲོལ་རྗེས། ང་རང་ནད་ཕོག་ཡོད་པའི་དགེ་རྒན་ལ་བལྟ་རུ་སོང་
བ་ཡིན། དགེ་རྒན་ནི་ངལ་ལས་ཚད་འདས་བྱས་པས་ནད་ཕོག་པ་ཡིན་འདུག །ཁོང་གིས་
ཉིན་བཞིན་དུ་ཉིན་མོར་ཆུ་ཚོད་ལྔ་ལ་སློབ་ཁྲིད་བྱེད་པ་དང་། ཆུ་ཚོད་གཅིག་ལ་རྩལ་སྦྱོང་
ཁྲིད་ལ། མཚན་མོར་ད་དུང་ཆུ་ཚོད་གཉིས་ལ་མཚན་སྦྱོང་སློབ་གྲྭར་སློབ་ཁྲིད་བྱེད་
དགོས། གསལ་པོར་བཤད་ན། ཁོང་ཉིད་མནལ་གཟིམས་པའི་དུས་ཚོད་ཧ་ཅང་ཐུང་ལ།
ཞལ་ཟས་མཆོད་པ་འཚབ་འཚུབ་ཡིན་ཞིང་། ནངས་མོ་ནས་དགོང་མོའི་བར་དུ་ངལ་
བཟང་པོ་ཞིག་གསོ་བའི་དུས་ཚོད་ཀྱང་མེད་པས་ལུས་པོས་མ་ལྕོགས་པ་རེད། མ་ཡུམ་
གྱིས་ང་ལ་དེ་ལྟར་བཤད་པ་ཡིན། མ་ཡུམ་གྱིས་ཐོག་ཁང་གི་མཐིལ་དུ་ང་ལ་བསྒུགས་
ནས་བསྡད་ཅིང་། ང་རང་གཅིག་པུ་ཡང་ཐོག་ཏུ་སོང་བ་ཡིན། སྐས་སྟེང་ནས་སྨ་ར་ནག་
པོ་ཅན་གྱི་དགེ་རྒན་ཁོ་ཨ་ཏིད་དེ། ནམ་རྒྱུན་སློབ་མ་དག་ལ་སྐྲག་སློང་བ་ལས་ཆད་
གཅོད་གཏན་ནས་མི་བྱེད་པའི་དགེ་རྒན་དེར་འཕྲད་བྱུང་། ཁོང་གིས་མིག་ཅེར་རེར་ང་
ལ་བལྟས་ཤིང་། སེང་གེའི་ངར་སྐད་དང་མཚུངས་པའི་ངག་གིས་ང་ལ་ཀུ་རེ་རྩེས་བྱུང་།
ཁོང་རང་ཉིད་གཏན་ནས་དགོད་པར་མི་བྱེད་ཀྱང་ང་ནི་ལྔ་ཐོག་ལ་འགོས་ཏེ་སྒོ་དྲིལ་
འཐེན་དུས་ད་དུང་དགོད་དགོས་པ་བྱུང་བ་དང་། བུད་མེད་ལས་གཡོག་པ་དེས་སྒོ་ཕྱེ་སྟེ་
ང་རང་ནག་འཐིབས་ཤིང་ཐབས་ཆག་པའི་ཁང་པའི་ནང་དུ་བསུས་ཤིང་། ངའི་དགེ་
རྒན་མལ་ཁྲིའི་སྒང་དུ་ཉལ་འདུག་པ་མཐོང་བའི་སྐབས་སུ་གཞི་ནས་དགོད་མཚམས་
བཞག་པ་ཡིན། དགེ་རྒན་ནི་ལྕགས་ཀྱི་མལ་ཁྲི་ཆུང་བ་ཞིག་གི་སྒང་དུ་ཉལ་ཞིང་། སྨ་ར་
རིང་པོར་སྐྱེས་འདུག །ཁོང་གིས་ལག་པ་དཔྲལ་བའི་སྟེང་དུ་བཞག་ནས་མི་སུ་ཞིག་
ཡོང་བ་ཡིན་པར་བལྟས་ཤིང་། ང་ཡིན་པ་ཤེས་འཕྲལ་ཧ་ཅང་སྙིང་ཉེ་བའི་ངང་། “ཨེན་
རི་ཁོ། ཁྱོད་ཡོང་བ་ཡིན་ནམ”གསུངས་བྱུང་། ང་རང་མལ་ཁྲིའི་འཁྲིས་སུ་སོང་བ་ན།
ཁོང་གིས་ཕྱག་ཡ་གཅིག་ངའི་ཕྲག་སྟེང་དུ་བཞག་ནས་གསུངས་རྒྱུར། “གཅེས་ཕྲུག་
བཟང་པོ། ཁྱོད་རང་ཁྱོད་ཀྱི་ཉམ་ང་བའི་དགེ་རྒན་ལ་བལྟ་རུ་ཡོང་ངམ། ཧ་ཅང་བཟང་
བྱུང་། ཁྱོད་ཀྱིས་ལྟོས་དང་། ངའི་སྙིང་ཉེ་བའི་ཨེན་རི་ཁོ། ང་འདི་ལྟར་ནད་ཀྱིས་མནར་
བ་རེད། སློབ་གྲྭའི་ནང་ཅི་འདྲ་རེད། སློབ་གྲོགས་ཚོ་ཅི་འདྲ་རེད། ང་མེད་དུས་ཁྱོད་ཚོར་
ད་དུང་སྐྱོན་མེད་ཨང་། ཁྱོད་ཚོའི་དགེ་རྒན་མེད་དུས་བརྩོན་པ་ལྷོད་ཀྱིན་མེད་
དམ།” གསུངས། ངས་མེད་ཟེར་སྙམ་སྐབས། ཁོས་བར་མཚམས་བཅད་དེ་མུ་མཐུད་
དུ། “ངས་ཤེས་ཡོད། ཁྱོད་ཚོ་ང་ལ་སུན་སྣང་སྐྱེས་མི་སྲིད།” ཅེས་བཤད་ཅིང་ཤུགས་
རིང་ཞིག་ཕྱུངས་སོང་། སྐབས་དེར་ངས་རྩིག་པའི་ངོས་སུ་འདྲ་པར་མང་པོ་བཀལ་ཡོད་
པ་མཐོང་བྱུང་། དགེ་རྒན་གྱིས་ང་ལ་གསུངས་རྒྱུར། “ཁྱོད་ཀྱིས་མཐོང་གིན་འདུག་གམ།
འདྲ་པར་འདི་དག་དེ་རུ་བཀལ་ནས་ལོ་ངོ་ཉི་ཤུ་ལྷག་འགོར་ཟིན། འདྲ་པར་ངོས་ཀྱི་
སློབ་མ་ཡོངས་ལ་ངས་སློབ་ཁྲིད་བྱས་མྱོང་། ཁོ་ཚོ་ཚང་མ་བྱིས་པ་ཡ་རབས་ཤ་སྟག་ཡིན།
ཁོ་ཚོའི་འདྲ་པར་ནི་ངའི་ཕྱིར་དྲན་ཡིན། ང་ཚེ་ལས་འདས་ཁར་སླར་ཡང་འདྲ་པར་
འདི་དག་ལ་མཇུག་མཐའི་ཐེངས་ཤིག་བལྟ་ངེས། གཡེར་བག་རྒོད་པའི་བྱིས་པ་འདི་
དག་ལ་བལྟ་ངེས། ངའི་མི་ཚེ་ཧྲིལ་པོ་ཁོ་ཚོའི་ཁྲོད་ནས་བསྐྱལ་བ་རེད།རྗེས་སུ་ཁྱོད་རང་
མཐར་ཕྱིན་དུས་ཀྱང་ང་ལ་འདྲ་
པར་ཞིག་སྟེར་རོགས། ཨེ་ཆོག་
གི” གསུང་བཞིན་མལ་ཁྲིའི་སྟོད་
ཀྱི་ཅོག་སྒམ་ལས་ཚ་ལི་མ་ཞིག་
བླངས་ནས་ངའི་ལག་ཏུ་བཞག་པ་
དང་། “ངས་ཁྱོད་ལ་སྟེར་རྒྱུ་
གཞན་མི་འདུག །ནད་པ་ཞིག་
གིས་ཁྱོད་ལ་བྱིན་པར་སེམས་
ཤིག”ཅེས་གསུངས་བྱུང་། ངས་
ལག་པའི་ནང་གི་ཚ་ལི་མར་ལྟ་
བཞིན་སེམས་ལ་སྐྱོ་ཤས་ཚད་
མེད་ཅིག་སྐྱེས་བྱུང་། དགེ་རྒན་
གྱིས་གསུངས་རྒྱུར། “སེམས་མ་
སྐྱོ། སེམས་མ་སྐྱོ། ངའང་མྱུར་མོར་དྲག་བསྐྱེད་ཡོང་བར་སྨོན། གལ་ཏེ་དྲག་བསྐྱེད་
འབྱུང་མ་ཐུབ་ན་་། ཁྱོད་ཀྱིས་རྩིས་རིག་ལ་ཧུར་བརྩོན་བྱེད་དགོས། ཁྱོད་ནི་རྩིས་
རིག་ལ་དེ་འདྲ་བཟང་རྒྱུ་མི་འདུག །ད་དུང་ངར་ཤུགས་ཤིག་སྒྲིམས་དང་། ཁྱོད་ཀྱིས་
ཤུགས་མ་བསྒྲིམས་པ་མ་གཏོགས་ནུས་པ་མེད་པ་གཏན་ནས་མ་རེད། སྙིང་རུས་མཐར་
སྐྱེལ་བྱེད་དགོས། “སྐབས་འདིར་དགེ་རྒན་གྱི་དབུགས་ཀྱི་རྒྱུ་བ་ཇེ་འཚབ་ཏུ་གྱུར་ཅིང་།
སྡུག་བསྔལ་བྱེད་པའི་རྣམ་པ་མངོན་བྱུང་། ཁོས་ཤུགས་རིང་ཞིག་ཕྱུངས་ནས།
བ་ཆེན་པོ་རྒྱས་ཀྱིན་འདུག །ང་ནད་ཀྱིས་འཆི་ལ་ཉེ། ཡིད་ལ་ཟུངས། སེམས་རྣལ་མོས་
རྩིས་རིག་སློབ་དགོས་ཤིང༌། རྩིས་གཞི་མང་པོ་བརྩི་དགོས། ཐོག་མར་བརྩི་མ་ཤེས་ན།
ངལ་གསོ་ཙམ་བྱས་རྗེས་རྩིས་ཤིག །ད་དུང་མི་ཤེས་ན། སླར་ཡང་ངལ་ཞིག་གསོས་རྗེས་
སླར་ཡང་མགོ་ནས་བཟུང་སྟེ་རྩིས་ཤིག །དལ་མོ་བྱེད་དགོས། མདུན་དུ་སྐྱོད་དགོས།
འཚབ་སྣང་སྐྱེས་མི་རུང་། མགོ་བོ་སྦོས་མི་རུང་། ད་ནི་ཕྱིར་ལོག་ཅིག །ངའི་ཚབ་བྱས་ཏེ་
ཁྱེད་ཀྱི་མ་ཡུམ་ལ་འཚམས་འདྲི་གཏོང་རོགས། ཡང་བསྐྱར་ང་ལ་བལྟ་རུ་ཡོང་མི་དགོས།
ང་ཚོ་སློབ་གྲྭའི་ནང་ནས་མཇལ། གལ་ཏེ་ང་ཚོ་ཡང་བསྐྱར་མཇལ་སྐབས་མ་བྱུང་ན།
ཁྱོད་ཀྱིས་ཁྱོད་ཀྱི་ལོ་རིམ་གསུམ་པའི་དགེ་རྒན་ང་ཡིད་ནས་མི་བརྗེད་རོགས། ཁོ་ཁྱོད་
ལ་ཧ་ཅང་དགའ།” དགེ་རྒན་གྱིས་གསུངས་ལ་ཉན་ཏེ་མཚམས་འདིར་སླེབས་དུས་ང་
ནི་ངུ་ལ་ཁད་དུ་གྱུར་སོང་། ཁོང་གིས་ང་ལ་“མགོ་བོ་སྒུར་ཅིག” གསུངས། ངས་མགོ་
བོ་དུད་ནས་ཁོང་གི་མལ་ཁྲིའི་མཐར་བཏུད་པ་ན། ཁོང་གིས་ངའི་སྐྲ་ལོར་འོ་ཞིག་བྱས་
ཤིང་། དེ་ནས་སླར་ཡང་། “ད་ནི་ལོག་ཅིག” གསུངས་ནས་ཞལ་ངོ་རྩིག་པའི་ཕྱོགས་སུ་
འཁོར་ནས་བསྡད་བྱུང་། ང་རང་སྐས་སྟེང་ནས་མཆོངས་མ་ལྡིང་གིས་མར་བརྒྱུགས་པ་
ཡིན། རྒྱུ་མཚན་ནི་ང་རང་མ་ཡུམ་གྱི་པང་དུ་དམ་པོར་འཁྱུད་ནས་ངུ་སྙིང་འདོད་པས་
ཡིན།།

སྲང་ལམ།
ཚེས་ཉེར་ལྔ་ཉིན། རེས་གཟའ་སྤེན་པ།

དེ་རིང་ཁྱོད་དགེ་རྒན་གྱི་ཁྱིམ་ནས་ཕྱིར་ལོག་སྐབས། ངས་དྲ་སྒོ་ལས་ཁྱོད་བུད་མེད་
ཅིག་ལ་གདོང་ཐུག་ཁེལ་བྱུང་བ་མཐོང་། ཁྱོད་སྲང་ལམ་དུ་འགྲོ་དུས་ཀྱང་སྟབས་གཟབ་
མོ་བྱ་དགོས། ལམ་དུ་འགྲོ་དུས་ཀྱང་སྒྲིག་སྲོལ་བརྩི་སྲུང་བྱ་དགོས། གལ་ཏེ་ཁྱོད་ཀྱིས་
ཁྱིམ་ནང་དུ་རང་གི་བྱ་བ་སྤྱོད་སྟངས་ལ་མཉམ་འཇོག་བྱ་ཐུབ་ན། སྲང་ལམ་དུ་འགྲོ་དུས་
བསྒྲུབ་མི་ནུས་པའི་རྒྱུ་མཚན་ཅི་རེད། སྲང་ལམ་ཡང་མི་མང་པོ་འགྲོ་འོང་བྱེད་སའི་ཁྱིམ་
ཡིན་པ་མ་རེད་དམ། སེམས་ལ་ཨེ་བཟུང་། ཨེན་རི་ཁོ། འདྲེད་བརྡབས་བྱུང་བའི་བགྲེས་
སོང་ལ་འཕྲད་པའམ། དབུལ་ཕོངས་ཀྱི་མི་ལ་འཕྲད་པའམ། བྱིས་པ་པང་བའི་བུད་མེད་
མཐོང་བའམ། འཁར་བར་བརྟེན་པའི་དབང་པོ་སྐྱོན་ཅན་དང་། དངོས་པོ་ལྗིད་མོ་ཁུར་
བའི་སྐྱེས་པ། སྡུག་གོས་མནབས་པའི་མི་སོགས་ལ་འཕྲད་དུས། ཁྱོད་ཀྱིས་གུས་བཀུར་
ཡོད་པའི་ངང་ཁོ་ཚོར་བགྲོད་ལམ་གཡོར་དགོས། ང་ཚོས་བགྲེས་སོང་དང༌། དབུལ་
ཕོངས་ཀྱི་མི། ནད་ཕོག་པའི་མི་སོགས་ལ་བརྩི་བཀུར་བྱེད་འོས་པར་མ་ཟད། ཨ་མའི་
བརྩེ་བ་དང་དཀའ་སྤྱད་ལས་བརྩོན། བཟློག་མེད་འཆི་བ་བཅས་ལ་གོང་བཀུར་བྱ་འོས།
མི་ཞིག་ལ་ཤིང་རྟས་རྡེབ་ཐུག་རྒྱག་ལ་ཉེ་དུས། བྱིས་པ་ཞིག་ཡིན་ན་མྱུར་མོར་ཚུར་
འཐེན་འོས་ཤིང་། མི་ཆེ་བ་ཞིག་ཡིན་ཚེ་ཁོ་ལ་གསལ་འདེབས་བྱ་འོས། བྱིས་པ་ཆུང་ངུ་
དག་ངུ་བ་མཐོང་ཚེ་དོན་དག་ཅི་བྱུང་བ་འདྲི་དགོས་པ་དང་། བགྲེས་པོའི་འཁར་བ་སར་
ལྷུང་བ་མཐོང་ཚེ་ཁོ་ལ་སྒྲུག་རོགས་བྱ་དགོས། གལ་ཏེ་བྱིས་པ་གཉིས་ཀྱིས་འཁོན་འགྲས་
བྱེད་ཀྱིན་ཡོད་ཚེ། ཁྱོད་སོང་ནས་བར་འདུམ་བྱ་དགོས། གལ་ཏེ་མི་ཆེ་བས་འཁོན་འགྲས་
བྱེད་པ་ཡིན་ཚེ་ཁྱོད་རང་རྒྱང་དུ་གཡོལ་དགོས། ཁོར་ཡུག་རྩིང་བོ་དེ་འདྲ་བར་བལྟ་མི་
འོས། དེས་ཁྱོད་ཀྱི་སེམས་པར་ཕོག་ཐུག་བཟོས་ཏེ་སྙིང་རྗེ་མེད་པར་འགྱུར་ངེས། ཉེན་
རྟོག་པས་མི་ཞིག་བཟུང་སྟེ་ཁྱོད་ཀྱི་ཉེ་འགྲམ་བརྒྱུད་ནས་འགྲོ་བའི་ཚེ། མི་གཞན་ལྟར་
གདུག་རྩུབ་ཆེ་བའི་མཚར་སྣང་གིས་རུབ་ལྟ་བྱེད་མི་རུང་། རྒྱུ་མཚན་ནི་མི་དེ་ལ་ཉེས་
མེད་བསྙོན་འཛུགས་ཐེབས་པ་ཡིན་ཡང་སྲིད། སྨན་ཁང་དུ་འཆི་ལ་ཉེ་བའི་ནད་པ་
ཁྱོགས་ཁྲིའི་སྟེང་དུ་བཞག་ནས་སྐྱེལ་བའམ། པུར་སྐྱེལ་མི་ཚོགས་ལམ་ལ་འགྲོ་བ་མཐོང་
ཡང་། གྲོགས་པོ་དང་ལྷན་དུ་འཕྱ་དགོད་བྱ་མི་རུང་། རྒྱུ་མཚན་ནི་ནམ་ཞིག་དོན་དག་དེ་
རིགས་ཁྱོད་ཀྱི་ཁྱིམ་ནང་དུ་འབྱུང་བར་ཡང་ལ་ཐང་མེད་པས་ཡིན། སློབ་གྲྭར་བསྐྱོད་
པའི་བྱིས་པ་ལོང་བའམ། བྱིས་པ་འོན་ལྐུགས། དྭ་ཕྲུག་དང་ཕ་མས་དོར་བའི་བྱིས་པ་
སོགས་གྲལ་བསྟར་གཉིས་སུ་བསྒྲིགས་ནས་ཁྱོད་ཀྱི་མདུན་དུ་གཤར་བའི་ཚེ་ན། ཁྱོད་
ཀྱིས་ཚང་མར་བརྩི་བཀུར་བྱ་དགོས། རྒྱུ་མཚན་ཡང་དེ་དག་མིའི་རིགས་ཀྱི་མི་ལེགས་པ་
ཆེན་པོ་ཡིན་པས་གདུང་སེམས་བཅངས་འོས། དགོད་བྲོ་ལ་ཡིད་སུན་བྱེད་པའི་དབང་པོ་
སྐྱོན་ཅན་དེ་དག་ལ་འཕྲད་ཀྱང་ཁྱོད་ཀྱིས་མ་མཐོང་བ་ལྟར་བྱ་དགོས། ལམ་ནང་དུ་མེ་
བསད་མེད་པའི་མེ་ཐུར་མཐོང་ཡང་རྡོག་པས་བརྫིས་ཏེ་མེ་གསོད་དགོས། རྒྱུ་མཚན་ནི་དེ་
དག་གིས་མེ་སྐྱོན་ཆེན་པོ་འབྱུང་དུ་བཅུག་ནས་དངོས་པོ་དང་མི་ཕྱུགས་བསྲེགས་གསོད་
བྱ་ངེས། གཞན་གྱིས་ཁྱོད་ལ་ལམ་འདྲི་བའི་སྐབས་སུ། ཁྱོད་ཀྱིས་གུས་ཞབས་ལྡན་པའི་
ངང་ལན་གདབ་དགོས། མི་ལ་བལྟས་ནས་གང་བྱུང་དུ་དགོད་མི་རུང་བ་དང་། དགོས་པ་
མེད་པའི་སྐབས་སུ་གང་བྱུང་དུ་འབྲོ་མི་རིགས་ལ། རྣར་གཟན་པའི་སྐད་ཅོར་དེ་བས་
ཀྱང་རྒྱག་མི་རུང་།ཁྱོད་ཀྱིས་རང་ཉིད་སྲང་ལམ་དུ་འགྲོ་དུས་ཀྱི་བྱ་སྤྱོད་ལ་མཉམ་འཇོག་
བྱ་དགོས། མི་རིགས་ཤིག་གི་རྒྱུ་སྤུས་ནི་ཐོག་མར་སྲང་ལམ་ནང་གི་བྱ་བ་སྤྱོད་སྟངས་
ལས་མཚོན་གྱིན་ཡོད། གལ་ཏེ་སྲང་ལམ་ནང་དུ་མི་ཞིག་གི་སྤྱོད་པ་གུས་མེད་རྩིང་བོ་
ཡིན་ཚེ་ཁྱིམ་ནང་དུའང་དེ་འདྲ་ཡིན་ངེས་ཅན་རེད། ཁྱོད་ཀྱིས་སྲང་ལམ་ལ་ཞིབ་འཇུག་
བྱ་དགོས། ཁྱོད་རང་སྡོད་སའི་གྲོང་ཁྱེར་ལ་ཞིབ་འཇུག་བྱ་དགོས། གལ་སྲིད་ཉིན་ཞིག་ལ་
ཁྱོད་སྡོད་གནས་འདི་དང་རིང་དུ་གྱེས་དགོས་བྱུང་ཚེ། འདི་ནི་ཁྱོད་ཀྱི་གྲོང་ཁྱེར་ཡིན་པ་
དང་། ཁྱོད་ཀྱི་ཕ་ཡུལ་ཆུང་བ་ཡིན་ལ། ཁྱོད་རང་ལོ་མང་པོར་གཞི་སྡོད་བྱས་པའི་ཡུལ་
ཡིན་པ་ཁྱོད་ཀྱིས་ཡིད་ལ་འཛིན་འོས། ཁྱོད་ཀྱིས་རིག་པ་གསལ་པོས་ཁོ་མོ་དྲན་པའི་ངོས་
ནས་མ་དོར་ན། ཁོ་མོ་ཕྱིར་དྲན་བྱས་པ་ལས་ཁྱོད་ལ་དགའ་སྤྲོ་འཕེལ་ངེས་ཡིན། གནས་
དེ་རུ། ཁྱོད་ཀྱིས་ཨ་མའི་རྗེས་བསྙེགས་ནས་གོམ་པ་སྤོ་ཚུལ་སྦྱངས་པ་རེད། གནས་དེ་རུ།
ཁྱོད་ཀྱིས་ཐོག་དང་པོའི་མི་ཚེའི་བརྩེ་བ་ཉམས་སུ་མྱངས་པ་དང་། ཁྱོད་ལ་ཉམས་སད་
པར་བྱེད་པའི་ཤེས་བྱ་ཐོབ་ལ། ཁྱོད་ཀྱི་ཆེས་མགོ་མའི་གྲོགས་པོར་ངོ་ཤེས་བསྒྲིགས་
རེད། གྲོང་ཁྱེར་འདི་ནི་ཁྱོད་ཀྱི་ཡབ་ཡུམ་ཡིན། ཁོ་མོས་ཁྱོད་ལ་སློབ་གསོ་གནང་ཞིང་
ཁྱོད་རང་འཚར་སྐྱེད་འབྱུང་དུ་བཅུག་ལ། ཁྱོད་ལ་སྲུང་སྐྱོབ་གནང་བ་རེད། ནན་ཏན་
གྱིས་ཁོ་མོའི་སྲང་ལམ་དང་ཁོ་མོའི་མི་དམངས་ལ་ཞིབ་འཇུག་བྱོས་ཨང་། ཁོ་མོར་སྙིང་
ནས་དགའ་དགོས་ཤིང་།གལ་ཏེ་ཁོ་མོར་བརྙས་བཅོས་ཐེབས་ཚེ་བརྒྱུགས་ནས་སྲུང་སྐྱོབ་
བྱ་དགོས། - ཁྱོད་ཀྱི་ཡབ་ཆེན་གྱིས།

ཟླ་གསུམ་པ།
མཚན་མོའི་སློབ་གྲྭ།
ཚེས་གཉིས་ཉིན། རེས་གཟའ་ཕུར་བུ།

མདང་དགོང༌། ཡབ་ཆེན་གྱིས་ང་ཁྲིད་ནས་ང་ཚོ་བྷ་རེ་ཏི་སློབ་གྲྭས་བསྒྲུབས་པའི་
མཚན་མོའི་སློབ་གྲྭར་བལྟ་རུ་སོང་། སློབ་གྲྭའི་ནང་ཀུན་གློག་སྒྲོན་གྱིས་ཉིན་མོ་ལྟར་
གསལ་བར་གྱུར་ཅིང་། བཟོ་པ་རྣམས་འཕྲོ་རིམ་འཕྲོར་སློབ་ཁང་དུ་འཛུལ་བཞིན་
འདུག །ང་ཚོ་སློབ་གྲྭའི་ནང་དུ་སླེབས་དུས་སློབ་གཙོ་དང་དགེ་རྒན་དག་ཞེ་སྡང་ཆེན་
པོ་ལང་བཞིན་པའི་སྐབས་རེད། མ་གཞི་མི་ཞིག་གིས་རྡོ་བ་གཡུགས་ཏེ་ཤེལ་སྒོ་ཞིག་
བཅག་སོང་བས་ཡིན་འདུག །ལས་གཉེར་པ་བརྒྱུགས་ཕྱིན་ཏེ་ད་སོ་མར་ལམ་ནང་དུ་
བརྒྱུད་ཕྱིན་པའི་བྱིས་ཕོ་ཞིག་བཟུང་སོང་མོད། འོན་ཀྱང་སློབ་གྲྭའི་ཁ་གཏད་དུ་ཡོད་པའི་
སི་ཏར་ཏི་ཚུར་ཡོང་ནས། “ཁོ་མ་རེད། ཧྥུ་རན་ཏིས་གཡུགས་པ་ངས་དངོས་སུ་མཐོང་བ་
ཡིན། ཧྥུ་རན་ཏིས་ད་དུང་ང་ལ་འཇིགས་སྐུལ་བྱས་ཏེ། གཞན་ལ་མ་བཤད། སེམས་ཆུང་
བྱོས་ཟེར། འོན་ཀྱང་ང་ཁོ་ལ་མི་སྐྲག” ཅེས་བཤད་བྱུང་། དེ་བས་སློབ་གཙོས་ཀྱང་ཧྥུ་
རན་ཏི་སློབ་གྲྭ་ལས་གཏན་འཕུད་མི་བྱེད་ག་མེད་རེད་ཟེར་བཞིན། གཟབ་གཟབ་ཀྱིས་
གཉིས་རེ་གསུམ་རེ་བྱས་ཏེ་མཚན་མོའི་སློབ་ཁྲིད་དུ་ཡོང་གིན་པའི་བཟོ་པ་རྣམས་ལ་ལྟ་
བར་བྱེད། སྐབས་འདིར་མི་གྲངས་ཉིས་བརྒྱ་ལྷག་ལ་བུད་འདུག །ངས་མཚན་མོའི་སློབ་
གྲྭ་འདི་འདྲ་ཞིག་ཡིན་པར་དོ་སྣང་བྱས་མ་མྱོང་འདུག །མཚན་མོའི་སློབ་གྲྭའི་ནང་དུ་
ཆེས་ཆུང་བའི་བྱིས་པ་ལོ་བཅུ་གཉིས་ལ་བུད་ཙམ་ཡིན་པ་དང་དེ་ལས་ལོ་ཆེ་བའི་བྱིས་
པའང་འདུག །ལ་ལ་ནི་སྨ་ར་སྐྱེས་པའི་བཟོ་པ་ཡིན་ཞིང་། ཁོ་ཚོ་ད་སོ་མར་ལས་གྲོལ་
བྱས་ཏེ་ཡུལ་དུ་སླེབས་རྗེས་དཔེ་དེབ་བསྣམས་ནས་སློབ་གྲྭར་ཡོང་བ་ཡིན་འདུག །དེའི་
ཁྲོད་དུ་ཤིང་ལས་བཟོ་པ་འདུག་ཅིང་། སོ་རྡོལ་གྱིས་སྦགས་པའི་ཁྲོ་ཐབ་པ། ལག་པའི་རྩི་
དཀར་དག་མེད་པའི་འཇིམ་ལས་པ། སྐྲ་སྟེང་ཡོངས་སུ་ཕྱེ་རྡུལ་ཆགས་པའི་སྒོང་ཕྱེ་ཁང་
གི་ལས་ཀ་པའང་འདུག་པས། སློབ་ཁང་ནང་དུ་ལྕགས་རྩི་དང་ཀོ་ལྤགས། ཐང་ཆུ། རྡོ་
སྣུམ་སོགས་ལས་རིགས་སོ་སོར་ཡོད་པའི་དྲི་མ་སྣ་ཚོགས་མནམས་ཆོག་འདུག །དམག་
ཆས་བཟོ་གྲྭའི་རུ་ཁག་དང་པོའི་ལས་བཟོ་པ་རྣམས་ཀྱང་དམག་ལྭ་གྱོན་ཏེ་རུ་གཙོའི་སྣེ་
ཁྲིད་འོག་སློབ་ཁྲིད་ལ་སླེབས་བྱུང་། ཁོ་ཚོ་གང་མྱུར་ངང་སྡོད་གནས་སུ་བསྡད་ཅིང་ང་
ཚོས་རྒྱུན་དུ་རྐང་སྟེགས་བྱེད་ཀྱིན་པའི་སྡོང་དུམ་དག་ཕར་བསྣུར་ནས་ཧུར་བརྩོན་གྱིས་
སློབ་སྦྱོང་བྱེད་པའི་མགོ་བརྩམས་བྱུང་། སློབ་ཁང་གི་ནང་དུ། འགའ་རེས་འབྲི་དེབ་
བསྣམས་ནས་དགེ་རྒན་ལ་འགྲེལ་བཤད་གནང་རོགས་ཞུ་བཞིན་འདུག །ངས་ལྭ་བ་གྲལ་
དག་གྱོན་པར་དོ་སྣང་བྱེད་ཅིང་མཚང་མིང་ལ་ཁྲིམས་རྩོད་པ་ཆུང་བ་ཟེར་བའི་དགེ་རྒན་
ལོ་གཞོན་དེ་མཐོང་བྱུང་། ཁོས་མཐའ་རུ་རུབ་པའི་བཟོ་པ་བཞི་ལྔ་དེ་ཚོའི་ལས་བྱར་ཞུ་
དག་བྱེད་ཀྱིན་འདུག་པ་དང་། རྐང་པ་འཐེང་བཞིན་པའི་དགེ་རྒན་དེས་ཁོ་ལ་འབྲི་དེབ་
འབུལ་བཞིན་པའི་རྩི་འབྱུག་བཟོ་པ་དེར་བལྟས་ནས་དགོད་ཀྱིན་འདུག་སྟེ། རྒྱུ་མཚན་
ནི་འབྲི་དེབ་སྟེང་ཀུན་ཏུ་མདོག་བསྒྱུར་ཏེ་རྩི་དམར་སྒོར་མོ་རེ་དང་རྩི་དཀར་སྒོར་མོ་རེ་གསམ་
ཕབ་ནས་ཡོད་པས་རེད། བདག་གི་དགེ་རྒན་ཡང་སླེབས་བྱུང་། ཁོང་གི་ནད་གཞི་དྲག་
སྐྱེད་བྱུང་སྟེ་སང་ཉིན་ནས་བཟུང་ང་ཚོ་ལ་སློབ་ཁྲིད་བྱ་ནུས་ཟེར། སློབ་ཁང་ཡོངས་
རྫོགས་ཀྱི་སྒོ་དཀྱེལ་འདུག་ཅིང་། སློབ་ཁྲིད་ཀྱི་སྐབས་སུ་ཁོ་ཚོ་རེ་རེ་བཞིན་བློ་རྩེ་གཅིག་
ཏུ་བསྒྲིམས་ཤིང་མིག་ཟུང་གཡོ་བ་མེད་པར་ཉན་པའི་རྣམ་འགྱུར་དེས་ང་རང་དངོས་
གནས་ཧ་ལས་ཤིང་ཡིད་སྨོན་སྐྱེས་སུ་བཅུག་སོང་། སློབ་གཙོས་གསུངས་པ་ལྟར་ན། སློབ་
ཁྲིད་ཀྱི་རྗེས་སུ་མི་ལུས་པའི་ཆེད་དུ་མི་མང་པོ་ཞིག་ད་དུང་ཡུལ་དུ་སོང་ནས་ཟ་མ་
བཟའ་ལོང་ཡང་མ་བྱུང་བས། ད་དུང་ཕོ་བ་ལྟོགས་ཀྱིན་ཡོད་སྐད། མཚན་སློབ་ཁྲོད་ཀྱི་
བྱིས་པ་ཆུང་ངུ་དག་གིས་དུས་ཚོད་ཕྱེད་ཙམ་ལ་སློབ་ཁྲིད་ལ་ཉན་རྗེས་ངལ་བས་གཟིར་
ཏེ་ཅོག་ཙེ་སྟེང་དུ་བསྙེས་ཏེ་རྩ་བ་ནས་གཉིད་འགྲོ། སྐབས་འདིར་དགེ་རྒན་གྱིས་སྨྱུ་གུས་
ཁོ་ཚོའི་རྣ་བར་རྡེབ་ཙམ་བྱས་ཏེ་གཉིད་དཀྲོག་པར་བྱེད། མི་ཆེ་བ་དག་གིས་གཏན་ནས་
དེ་ལྟར་བྱ་མི་སྲིད་དེ། ཁོ་ཚོ་མི་རེ་རེ་ཧ་ཅང་སྒྲིན་པོ་འདུག །ཁ་གདངས་ཤིང་མིག་རྡེབ་
ཙམ་ཡང་མི་བྱེད་པར་དགེ་རྒན་གྱི་སློབ་ཁྲིད་ལ་ཉན་པར་བྱེད། སྨ་ར་སྐྱེས་ཡོད་པའི་མི་
འདི་དག་ང་ཚོ་སློབ་ཆུང་སློབ་མའི་སྒྲོག་ཙེ་སྟེང་དུ་བསྡད་ནས་སློབ་སྦྱོང་བྱེད་བྱེད་ཚུལ་
ལ་བལྟས་ཀྱིན་དུ་ངའི་སེམས་སུ་ཧ་ཅང་མཚར་སྣང་ལྡན་པའི་སྣང་བ་ཞིག་སྐྱེས་བྱུང་།
ང་ཚོ་ད་དུང་ཡང་ཐོག་ཏུ་སོང་ནས་ལྟ་ཙམ་བྱས། ང་བརྒྱུགས་ཏེ་ང་ཚོའི་སློབ་ཁང་གི་
སྒོར་ཕྱིན་ནས་བལྟས་པ་ན། ངའི་འདུག་སྟེགས་སྟེང་དུ་སྨ་ར་སྟུག་པོ་སྐྱེས་ཤིང་ལག་པ་
ཡ་གཅིག་རྨ་རས་ཀྱིས་དཀྲིས་པའི་མི་ཞིག་བསྡད་འདུག་སྟེ། ཁོའི་ལག་པ་ཕལ་ཆེར་
འཕྲུལ་ཆས་ཀྱི་བར་དུ་གཅིར་ནས་རྨས་པ་ཡིན་ཤས་ཆེ། དེ་ལྟ་ཡིན་ནའང་། ཁོས་ད་དུང་
རྣམ་རིག་བསྒྲིམས་ནས་དལ་མོའི་ངང་ལས་བྱ་འབྲི་བཞིན་འདུག །དེ་ལས་ཀྱང་ཡིད་
མཚར་པ་ནི། ཞལ་མཁན་ཆུང་ངུའི་འདུག་གནས་ཏེ། ཅོག་ཙེ་གཅིག་དང་གྲུ་ག་གཅིག་
ཡིན་པའི་གནས་སུ་མི་བབས་རྫིག་པོ་ཡིན་པའི་ཁོའི་ཡབ་ཆེན་ཞལ་མཁན་ཙོག་
འདུག །ཁོ་ལུས་པོ་གྲིམ་པོར་བསྡད་ནས་ལག་པ་གཉིས་མཛུབ་བསྣོལ་གྱིས་མ་ནེ་འོག་
ཏུ་བཞག་ཅིང་། དབུགས་རྨེག་གེར་དཔེ་ཆའི་སྟེང་ཅེར་བཞིན་རྣ་བ་གཏད་ནས་སློབ་
ཁྲིད་ལ་ཉན་གྱིན་འདུག །བཤད་པ་ལྟར་ན། ཁོ་རང་བུ་ཆུང་གི་འདུག་སྟེགས་སྟེང་དུ་
བསྡད་པ་ནི་སྟེས་དབང་ཞིག་མ་ཡིན་འདུག །མ་གཞི་མཚན་མོའི་སློབ་གྲྭ་ཐོག་མར་
འཚོགས་པའི་དགོང་མོ་དེར། ཁོས་སློབ་གཙོ་ལ། “སྐུ་ཞབས་སློབ་གཙོ་ལགས། ཁྱེད་ཀྱིས་
ང་རང་ངེད་ཚང་གི་རི་བོང་ངོའི་སྡོད་གནས་སུ་འདུག་ཏུ་གཞུག་རོགས་ཞུ” ཞེས་ཞུས་
སྐད། ཁོས་ནམ་ཡང་ཁོའི་བུ་ལ་དེ་ལྟར་འབོད་ཀྱིན་འདུག ཡབ་ཆེན་དང་ངེད་གཉིས་
ཀྱིས་སློབ་ཁྲིད་གྲོལ་བའི་བར་དུ་བལྟས་རྗེས་གཞི་ནས་སློབ་གྲྭའི་ཕྱི་སྒོར་བུད་པ་ཡིན།
སྐབས་དེར་སྲང་ལམ་དུ་བྱིས་པ་པང་བའི་བུད་མེད་མང་པོས་ཁྱོ་གའི་སློབ་ཁྲིད་གྲོལ་བར་
བསྒུགས་འདུག་པ་མཐོང་། སློབ་ཁྲིད་གྲོལ་བ་ན། སློབ་གྲྭའི་ཕྱི་སྒོ་རུ་བཟོ་པ་ཚོས་རང་གི་
བུ་ཕྲུག་པང་དུ་ལེན་པ་དང་། བུད་མེད་དག་གིས་དཔེ་ཆ་དང་འབྲི་དེབ་ཁྱེར་ནས་མཉམ་
དུ་ཡུལ་དུ་ལོག་པར་བྱེད་ཅིང་། སྐད་ཅིག་མའི་རིང་དུ། སྲང་ལམ་དུ་མི་ཚོགས་ཀྱི་འུར་
སྒྲས་ཁེངས་པར་གྱུར། ཡུན་རིང་མ་འགོར་བར་ཡོད་ཚད་ལྷིང་འཇགས་སུ་གྱུར་སོང་།
ཆེས་མཇུག་མཐར། སློབ་གཙོས་ཁོ་རང་གི་ངལ་བས་མནར་བའི་གྲིབ་མ་རིང་པོ་དྲུད་དེ།
དལ་བ་དལ་བུར་སློབ་གྲྭ་ནས་གྱེས་འགྲོ་བཞིན་པ་ཁོ་ན་ལས་ཅི་ཡང་མཐོང་རྒྱུ་མི་འདུག

རྡུང་རེས་བྱེད་པ།
ཚེས་ལྔ་ཉིན། རེས་གཟའ་ཉི་མ།

སློབ་གཙོས་བཀའ་ཕབ་ནས་སློབ་ཕུད་བྱས་པའི་རྗེས་སུ། ཧྥུ་རན་ཏིས་གླགས་
བཙལ་ནས་དེ་ལན་འཇལ་ངེས་པ་ནི་མ་བཤད་ཀྱང་ཡིད་དུ་འཁོར་ཐུབ་པ་ཞིག་རེད།
ཉིན་བཞིན་སློབ་གྲྭ་གྲོལ་མཚམས་སི་ཏར་ཏི་ཡིས་ཏོ་ལཱ་ཀུ་ལའོ་ཟ་སྲང་ལམ་གྱི་བུ་མོའི་
སློབ་གྲྭ་ནས་ཁོའི་ནུ་མོ་བསུས་ཏེ་མཉམ་དུ་ཁྱིམ་དུ་ལོག་གིན་ཡོད། དེ་རིང་། ཧྥུ་རན་ཏིས་
ཁོ་ཚོ་ངེས་པར་དུ་བརྒྱུད་སྲིད་པའི་སྲང་ལམ་གྱི་དཀྱོགས་སྣེ་དེར་ཁོ་ལ་བསྒུགས་པ་རེད་
ཅིང་། ངའི་ཨ་ཅེ་སེལ་ཝི་ཡ་སློབ་གྲྭ་གྲོལ་ནས་ཡུལ་དུ་ལོག་པའི་སྐབས་སུ་ཁོ་ཚོས་རྡུང་
རེས་བྱེད་པ་དང་འཕྲད་པས། ཁྱིམ་དུ་འབྱོར་དུས་ཀྱང་ཁོ་མོ་ད་དུང་སྐྲག་གིན་འདུག །
དོན་དག་ནི་འདི་ལྟར་ཏེ། ཧྥུ་རན་ཏིས་རས་ཞྭ་ནག་པོ་ཟུར་གོན་བྱས་ཏེ་རྐང་འཇབ་ལག་
འཇབ་ཀྱིས་ཐི་ཐོར་ཏིས་ཀྱི་རྗེས་དེད་ཡོང་ཞིང་། ཉེ་སར་སླེབས་འཕྲལ་ཆེད་དམིགས་
ཀྱིས་བསྙད་བརྐོས་པ་སྟེ། སྤར་བསྙབས་གཅིག་གིས་སི་ཏར་ཏི་ཡི་ནུ་མོའི་རལ་པ་ནས་
བཟུང་སྟེ་ཤུགས་ཀྱིས་ཕྱིར་འཐེན་ཞིག་བྱས་པས། ཨེན་ཙམ་གྱིས་ཁོ་མོ་དེ་མལ་དུ་ས་རུ་
བསྒྱེལ་བྱུང་བས་ཁོ་མོ་སྐྲག་དྲགས་ཏེ་ངུས་བྱུང་། སི་ཏར་ཏི་ཡིས་ཕྱིར་ལྟ་ཞིག་བྱས་པ་ན་
ཧྥུ་རན་ཏི་ཡིན་པ་མཐོང་། ལྟས་ངན་དེ་སི་ཏོར་ཏི་དང་བསྡུར་ན་གཟུགས་ཆེ་དྲགས་པས།
ཁོའི་བཟོ་ལྟར་བལྟས་ན། “ཁྱོད་ཀྱིས་སྐད་ཅོར་ཞིག་རྒྱག་ཕོད་ཚེ་ངས་ཁྱོད་ཀྱི་ཤུན་པ་
བཤུ་ངེས” ཟེར་བ་དང་འདྲ། སི་ཏར་ཏི་ནི་བལྟས་ན་ཁོ་ལས་གཟུགས་ཐུང་མོད། འོན་
ཀྱང་ཁོ་ལ་གཏན་ནས་སྐྲག་གིན་མི་འདུག དེ་མ་ཐག་ཧྥུ་རན་ཏིའི་སྟེང་དུ་མཆོངས་ཏེ་ཁུ་
ཚུར་གྱིས་བརྡུངས་བྱུང་ལ། དེ་ནས་ཁོ་གཉིས་ཕན་ཚུན་ལ་འཇུས་བྱུང་། སྐབས་དེར་སྲང་
ལམ་དུ་བུ་མོ་ཚོ་མ་གཏོགས་མེད་པས་ཁོ་གཉིས་ལ་བར་བཤོལ་ནུས་མཁན་མི་འདུག །ཧྥུ་
རན་ཏིས་ཐེངས་གཉིས་ལ་སི་ཏར་ཏི་ས་རུ་བསྒྱེལ་ནས་ཁུ་ཚུར་གྱིས་ཁོ་ལ་རྡུང་ཅི་ནུས་
བྱེད། ཅུང་མ་འགོར་བར་སི་ཏར་ཏི་ཡི་རྣ་འབྱོག་གཤགས་ཤིང་མིག་ཀྱང་སྐྲངས་ལ། སྣ་
ཁྲག་ཀྱང་ཆིལ་ཆིལ་དུ་བཞུར་བྱུང་། ཡིན་ནའང་སི་ཐོར་ཏི་གཏན་ནས་མི་ཞུམ་པར་ངར་
སྐད་ཆེན་པོས། “ང་ཤི་དགོས་ཀྱང་ཁྱོད་རང་ཡན་པོར་མི་གཏོང་ཐག་ཆོད་ཡིན” ཟེར།
ཧྥུ་རན་ཏིས་ཁུ་ཚུར་གྱིས་རྒྱག་ཞོར་དང་རྡོག་པས་གཞུ་ཞོར་བྱེད་ལ། སི་ཏར་ཏི་འོག་ཏུ་
མནན་ཡོད་པས་རྐང་པ་གཉིས་ས་གཡུག་རྡོ་གཡུག་བྱེད་ཀྱིན་འདུག །བུད་མེད་ཅིག་
གིས་དྲ་སྒོ་ལས་སྐད་བརྒྱབ་སྟེ། “གཟུགས་ཐུང་བ་བུ་བཟང་པོ་ཡིན་འདུག” ཟེར། མི་
གཞན་གྱིས་ཀྱང་། “ཁོས་ནུ་མོ་སྲུང་སྐྱོབ་བྱེད་པ་རེད། སྙིང་སྟོབས་ཆེན་པོས་ཕྱིར་ལྡོག་
གིས་ལོངས་ཏེ་རྡུངས་ཤིག །ཤུགས་ཀྱིས་རྡུངས་ཤིག” ཟེར་བ་དང་། ཡང་ཧྥུ་རན་ཏི་ལ་
བལྟས་ཏེ། “མ་རབས་ལྟས་ངན་ཁྱོད། གནས་ལུས་མི་འཆད་པའི་ཟོག་པོ་ཁྱོད” ཅེས་
དམོད་མོ་བྱེད། ཁོ་གཉིས་ཀྱིས་ས་ནས་ཕར་འགྱེལ་ཚུར་ལྡོག་གིས་འཛིང་རེས་བྱེད། ཧྥུ་
རན་ཏི་ལ་ཧ་ཅང་གདུག་རྩུབ་ཆེ་འདུག །གཡུགས་ཐེངས་ཤིག་གིས་སི་ཏར་ཏི་ས་རུ་
བསྒྱེལ་ཅིང་ལུས་སྟེང་དུ་ཞོན་ནས་“ཞུ་བ་བྱོས” ཟེར། “མི་བྱེད།” “ཞུ་བ་བྱོས།”
“མི་བྱེད།” མཇུག་ཏུ་སི་ཏར་ཏི་ཡིས་གློ་བུར་བའི་འགྲེ་ལྡོག་བྱེད་ཐེངས་གཅིག་གིས་ཧྥུ་
རན་ཏིའི་སྐེད་པར་འཇུས་ཤིང་། ཤུགས་བཀོལ་ནས་གཡུགས་ཏེ་ཁོ་རང་ས་རུ་བསྒྱེལ་
ཅིང་། དེ་དང་མཉམ་དུ་པུས་མོ་ཁོའི་བྲང་ཁར་བཙུགས་ནས་ལངས་མི་ནུས་པ་བཟོས།
“ཨ་ཙི་ཙི། ལྟས་ངན་དེའི་ལག་ན་གྲི་འདུག་ཨང་།” སྐྱེས་པ་ཞིག་ལམ་དུ་འགྲོ་དུས་ཧྥུ་
རན་ཏིས་གྲི་ཕྱུངས་འདུག་པ་མཐོང་བས། གྲི་འཕྲོག་རྩིས་ཀྱིས་ཚུར་བརྒྱུགས་ནས་ཡོང་
གིན་འདུག །སི་ཐོར་ཏི་ཧ་ཅང་ཁྲོས་བྱུང༌། ལག་པ་གཉིས་ཀྱིས་ཧྥུ་རན་ཏིའི་དཔུང་པ་
གཉིས་མནན་ཟིན་ཡོད་པ་ལས། ལག་པ་ཡ་གཅིག་གིས་ཧྥུ་རན་ཏིའི་ལག་པའི་སྟེང་
ཤུགས་ཀྱིས་རྡུངས་པས། ཧྥུ་རན་ཏིའི་ལག་པའི་སྟེང་རལ་ཏེ་ཁྲག་བཞུར་བྱུང་བ་དང་། གྲི་
ཆུང་ཡང་ཁོའི་ལག་པའི་ནང་ནས་ལྷུང་སོང་། སྐབས་འདིར། མི་རིམ་བཞིན་ཇེ་མང་དུ་
གྱུར་ཅིང་ཁོ་གཉིས་སོ་སོར་ཕྲལ་བས་གཉིས་ཀ་ཡར་ལངས་སུ་བཅུག་པ་ན། ཧྥུ་རན་ཏི་དེ་
མ་ཐག་ཉམས་ཤོར་ངང་བྲོས་སོང་། སི་ཏར་ཏི་ཡི་ཁ་ངོ་ཡོངས་སུ་རྨས་ཤིང་མིག་ཡ་གཅིག་
སྐྲངས་ཏེ་སྔོན་པོར་གྱུར་ཡོད་ནའང་། ཁོའི་ལུས་སྟེང་དུ་རྒྱལ་ཁ་ལེན་མཁན་གྱི་ཉམས་
ཤིག་མངོན་བཞིན་གཞར་ཡང་ནུ་མོའི་འཁྲིས་སུ་འགྲེང་འདུག །བུ་མོ་འགའ་རེས་ཁོ་ལ་
རོགས་བྱས་ཏེ་ཐང་ངོས་སུ་གཏོར་བའི་དཔེ་ཆ་དང་འབྲི་དེབ་སྒྲུག་སྟེ་ཉར་ཚགས་བྱེད་
ཀྱིན་འདུག མཐའ་འཁོར་གྱི་མི་དག་གིས། “ངོ་མ་དཔའ་ངར་ལྡན་འདུག །ཁོས་ནུ་མོ་
སྲུང་སྐྱོབ་བྱས་སོང” ཟེར། སི་ཏར་ཏི་ནི་དོན་དག་འདི་ལས་ཀྱང་ཁོའི་དཔེ་ཁུག་ཧ་ཅང་
གལ་ཆེ་བར་འདུག །ཁོས་ཧ་ཅང་ཞིབ་ཕྲའི་ངང་དཔེ་ཆ་དང་འབྲི་དེབ་རེ་རེ་བཞིན་ཞིབ་
བཤེར་བྱས་ཏེ་སྐྱོན་ཤོར་ཡོད་མེད་དང་བོར་བརླག་བྱུང་ཡོད་མེད་ལྟ་ཞོར་དུ་ལྭ་བའི་ཕུ་
ཐུང་གིས་སྟེང་གི་ས་རྡུལ་ཕྱིས་པ་དང་། སླར་ཡང་ལྕགས་སྨྱུག་ལ་སྐྱོན་ཤོར་ཡོད་མེད་ལ་
ཞིབ་བཤེར་བྱེད། ཡོད་ཚད་ལ་བཤེར་ཚར་རྗེས་རེ་རེ་བཞིན་དཔེ་ཁུག་ཏུ་བཅུག་པ་དང་།
མཇུག་མཐར་ཧ་ཅང་ཞི་འཇགས་དང་ཧ་ཅང་གཟབ་ནན་སྒོས་ནུ་མོར་བལྟས་ཏེ། “མྱུར་
མོར་ཡུལ་དུ་འགྲོ། ངས་ད་དུང་དེ་རིང་གི་བསླབ་ཚན་ལ་བསྐྱར་སྦྱོང་བྱ་དགོས” ཟེར།

ཁྱིམ་བདག་ཚོ།
ཚེས་དྲུག་ཉིན། རེས་གཟའ་ཟླ་བ།

སི་ཏར་ཏི་ཡི་ཡབ་ཆེན་གྱིས་བུ་ཆུང་ཡང་བསྐྱར་ཁ་སང་གི་དོན་དག་དེ་འདྲ་བར་
འཕྲད་ཡོང་བར་འཇིགས་ཏེ། དེ་རིང་སློབ་གྲྭའི་ནང་དུ་སི་ཏར་ཏི་བསུ་རུ་སླེབས་བྱུང་།
ཡིན་ནའང་ཚང་མས་བཤད་ན། ཧྥུ་རན་ཏི་ཁྱིམ་ནང་དུ་བཀག་འཇུག་བྱ་ངེས་པས་ཁོ་ཡང་
བསྐྱར་ཡོང་མི་སྲིད་ཟེར། དེ་རིང་ཁྱིམ་བདག་མང་པོ་འདུག །དེའི་ཁྲོད་དུ་ཁོ་རེ་ཏིའི་ཡབ་
ཆེན་ཏེ་བུད་ཤིང་ཚོང་ཁང་གི་སྦྱིན་བདག་ཀྱང་འདུག །ཁོ་ཡང་ཁོའི་བུ་དང་འདྲ་བར་
གཟུགས་གཞི་ཕྲ་ཞིང་རིང་ལ་གཤིས་ཀ་སྤྲོ་བག་ཅན་ཞིག་རེད། ཁྱུང་རུའི་སྣེ་གཉིས་བཞར་
ཏེ་འབིག་འབིག་ཏུ་བྱས་པ་དང་། སྒྲོག་ཁུང་དུ་ཚོན་མདོག་གཉིས་ལྡན་གྱི་ཞགས་རྒྱན་
ཞིག་བཀལ་འདུག །ངས་སློབ་གྲོགས་ཚོའི་ཁྱིམ་བདག་ཕལ་ཆེར་ངོ་ཤེས་ཀྱིན་འདུག་སྟེ།
ལོ་ན་བགྲེས་པའི་རྒད་མོ་སྟོད་སྒུར་ཞིག་ཡོད་པ་དེ་ཆར་རླུང་ལ་མི་འཛེམས་པར་ཉིན་
བཞིན་ཐེངས་བཞི་རེར་ཡོང་སྟེ་ཁོ་མོའི་ཚ་བོ་ཆུང་ཆུང་སྐྱེལ་ལེན་བྱེད་ཀྱིན་འདུག་པར་
མ་ཟད། ཁོ་ལ་ལྭ་བ་བསྐོན་པ་དང་ལྭ་བ་འཕུད་པ། གུང་དཀྲིས་མདུད་པ། ལུས་སྟེང་གི་ས་
རྡུལ་སྤྲུག་པ། འབྲི་དེབ་ལ་ཞིབ་བཤེར་བྱེད་པ་སོགས་བགྱིད་པས། བལྟས་ཚོད་དུ་འཇིག་
རྟེན་འདིར་ཁོ་མོའི་ཆེས་སྙིང་ཉེ་བ་ནི་ཚ་བོ་དེ་ཁོ་ན་ཡིན་ཞིང་། དེ་ལས་གཞན་པའི་
སེམས་ཐོགས་ས་ཞིག་མེད་པར་སྣང་། ད་དུང་ཤིང་རྟའི་འོག་ནས་བྱིས་པ་ཆུང་ངུ་སྐྱོབ་
མཁན་གྱི་འཁར་བ་ཐོགས་པའི་རོ་བྷེར་ཏིའི་ཡབ་ཆེན་ཏེ། སྒྱོགས་དམག་གི་དམག་དཔོན་
ཡང་རྒྱུན་དུ་བུ་བསུ་རུ་ཡོང་གིན་འདུག་པས། སློབ་གྲོགས་ཚོས་ཁོ་ལ་འཚམས་འདྲི་
གཏོང་སྐབས། ཁོས་མི་སུ་ཡིན་ལ་མི་ལྟ་བར་ཚང་མར་གུས་ལན་རེ་སྟེར་བར་བྱེད། ཁོས་
རས་ཧྲུལ་གྱི་ལྭ་བ་གྱོན་པའི་དབུལ་ཁྱིམ་གྱི་བྱིས་པ་དག་ལ་ལྷག་པར་དུ་གཅེས་ཀྱིན་
འདུག་སྟེ། ཁོ་ཚོས་ཁོ་ལ་འཚམས་འདྲི་གཏོང་བའི་སྐབས་སུ། ཁོས་ད་དུང་ཁོ་ཚོ་ལ་བཀའ་
དྲིན་ཞུས་འོང་། ཡིན་ནའང་། དུས་རྒྱུན་དུ་ཡིད་སྐྱོ་བའི་དོན་དག་སྐོར་ཞིག་ལའང་འཕྲད་
ཀྱིན་འདུག་སྟེ། མི་དྲག་ཅིག་སྔོན་ཆད་ཉིན་བཞིན་བུ་ཆུང་གཉིས་ཀ་ལེན་དུ་ཡོང་གིན་
འདུག་མོད། དེ་རྗེས་བུ་ཆུང་གཅིག་ཚེ་ལས་འདས་སོང་བས་ཁོ་ཡང་བསྐྱར་མི་ཡོང་བར་
གཡོག་མོ་ཞིག་མངགས་ཡོང་སྟེ་བྱིས་པ་གཞན་དེ་བསུ་བཞིན་འདུག །ངས་ཟླ་གཅིག་ལ་
ཁོ་རང་མཐོང་མ་བྱུང་མོད། ཁ་སང་ཁོ་གློ་བུར་དུ་སློབ་གྲྭའི་ནང་དུ་སླེབས་བྱུང་། ཁོས་ཚེ་
ལས་འདས་པའི་བུ་ཆུང་དེའི་སྔོན་ཆད་ཀྱི་སློབ་གྲོགས་དག་དང་། བུ་ཆུང་གིས་སྔོན་ཆད་
སློབ་སྦྱོང་བྱེད་སའི་སློབ་ཁང་མཐོང་བའི་མོད་ལ། ཡིད་སེམས་སྐྱོ་གདུང་གིས་རབ་ཏུ་
མནར་ནས། གཅིག་པུ་གྲུ་ག་ཞིག་ཏུ་ཡིབ་སྟེ་ལག་པ་གཉིས་ཀྱིས་གདོང་སྐྱོར་ནས་ངུ་
བཞིན་འདུག །སློབ་གཙོས་ཚུལ་དེ་མཐོང་བས་ཁོའི་ལག་པར་འཆང་སྟེ་རང་ཉིད་ཀྱི་
གཞུང་ལས་ཁང་དུ་ཁྲིད་སོང་། ཁྱིམ་བདག་འགའ་རེ་རང་ཉིད་ཀྱི་བྱིས་པའི་གྲོགས་པོར་ཧ་
ཅང་རྒྱུས་མངའ་ཡོད་པར་མ་ཟད་ཁོ་ཚོ་རེ་རེའི་མིང་ནས་འབོད་ཐུབ། ད་དུང་བུ་མོའི་
སློབ་གྲྭ་དང་ཁྱིམ་མཚེས་སློབ་འབྲིང་ཁག་གི་སློབ་མའང་ཡོང་སྟེ་ཁོ་ཚོའི་ནུ་བོ་དག་བསུ་
བཞིན་ཡོད། མི་དྲག་རྒན་པ་ཞིག་སྟེ་སྔོན་ཆད་སྐམ་དམག་གི་དམག་དཔོན་བྱས་མྱོང
ཞིག་གིས་སློབ་གྲྭའི་བྱིས་པ་ཚོར་ཧ་ཅང་གཅེས་ཀྱིན་འདུག །སློབ་མ་སུ་ཞིག་གི་ལྕགས་
སྨྱུག་གམ་འབྲི་དེབ་སར་ལྷུང་བ་མཐོང་བ་ན་ཁོ་ཚོའི་ཚབ་ཏུ་བཏུ་རོགས་བྱེད་། ལུས་ལ་
གྱོན་གོས་འཕྱོར་བག་ཅན་བཀླུབས་པའི་སྐུ་དྲག་གི་ལྕམ་མོ་དང་། མགོ་རས་གཅུད་ཅིང་
ལྭ་རྙིང་གྱོན་པའི་མི་ཁྱིམ་ཕལ་བའི་བུད་མེད་དག་ལྷན་དུ་བསྡད་ནས། སློབ་གྲྭའི་གནས་
ཚུལ་གླེང་གིན་པ་དུས་རྒྱུན་དུ་མཐོང་ཐུབ་སྟེ། “ཨ་ཙི་ཙི། ད་ཐེངས་ཀྱི་རྩིས་རིག་སྦྱངས་
གཞི་ཅི་འདྲའི་དཀའ་མོ་ཞིག་འདུག་ཨང་།” “དེ་རིང་གི་བརྡ་སྤྲོད་ནམ་ཞིག་ལ་ཁྲིད་
ཚར་བའང་ཤེས་རྒྱུ་མ་རེད” ཟེར། གལ་ཏེ་འཛིན་གྲྭའི་ནང་གི་སློབ་མ་སུ་ཞིག་ལ་ན་བ་
བྱུང་ཚེ། དེ་མ་ཐག་ཏུ་ཁྱིམ་བདག་ཚང་མས་ཤེས་འགྲོ་ཞིང་། བྱིས་པ་དེའི་ན་བ་དྲག་
བསྐྱེད་བྱུང་ཚེ་ཚང་མ་དེ་དོན་ལ་དགའ་དགའ་བྱེད། ད་ནངས་ཞོགས་པར། ལྕམ་མོ་དང་
སྐུ་དྲག །བཟོ་པ་བཅུ་ཕྲག་ཅིག་ཁོ་ར་ཆིའི་མ་ཡུམ་གྱི་མཐའ་རུ་རུབ་ནས། ངའི་ནུ་བོའི་
འཛིན་གྲྭའི་ནང་གི་བྱིས་པ་ཞིག་གི་ནད་ཚུལ་འདྲི་བཞིན་གདའ། མ་གཞི་བྱིས་པ་དེ་ཚང་
དང་ཁོ་མོ་ནི་ལྷས་སྐོར་གཅིག་གི་ནང་དུ་ཡོད་ཅིང་། བྱིས་པ་དེར་ནད་གཞི་ལྕི་མོ་ཞིག་
བྱུང་ཡོད་པ་ཡིན་འདུག །རེད་ཡ། ང་ཚོའི་སློབ་གྲྭས་ནི་མི་ཚང་མ་གཅིག་མཐུན་མཉམ་
གནས་དང་། ཚང་མ་ཁྱིམ་གཅིག་གི་མི་ལྟར་གྲོགས་པོ་བཟང་པོར་འགྱུར་དུ་བཅུག་ཡོད། །

ཉེས་ཅན་དོན་བརྒྱད་པ།
ཚེས་བརྒྱད་ཉིན། རེས་གཟའ་ལྷག་པ།

ཁ་སང་ཕྱི་དྲོ། ངས་སེམས་འགུལ་ཐེབས་པའི་ཁོར་ཡུག་ཅིག་མཐོང་བྱུང་། ཉིན་
མང་པོའི་རིང་ལ། སྔོ་ཚོད་འཚོང་བའི་བུད་མེད་དེས་དྷེ་རོ་སི་མཐོང་ཐེངས་རེར། ཧ་ཅང་
དུང་བ་ཟབ་པའི་མིག་མདངས་ཀྱིས་ཁོ་ལ་ལྟ་བར་བྱེད། རྒྱུ་མཚན་ནི་དྷེ་རོ་སིས་སྣག་བུམ་
དེ་དང་ཉེས་ཅན་ཨང་དོན་བརྒྱད་པའི་ལོ་རྒྱུས་ཤེས་པ་ནས་བཟུང་། ཁོ་མོའི་བུ་ཁོ་ར་ཆི་
སྟེ་དཔུང་པ་ཡ་གཅིག་ནད་པར་གྱུར་པའི་བྱིས་པ་སྐྲ་དམར་དེ་ལ་འདང་རྩིས་ཇེ་ཆེར་
གྱུར་པས་རེད། དྷེ་རོ་སིས་ནམ་ཡང་ཁོ་ར་ཆི་ལ་ལས་བྱ་འབྲི་རོགས་བྱེད་པ་དང་། ཁོ་ར་
ཆིས་ལས་བྱ་འབྲི་མི་ཤེས་པའི་སྐབས་སུ་སུན་སྣང་མེད་པར་ཁོ་ལ་ཟུར་ཁྲིད་བྱེད་པར་མ་
ཟད། ད་དུང་ཤོག་བུ་དང་ལྕགས་སྨྱུག །ཞན་སྨྱུག་ལ་སོགས་པའི་དངོས་པོ་ཁོ་ལ་སྟེར་བར་
བྱེད་པས། སྤུན་ངོ་མ་ཞིག་དང་འདྲ་བར་ཁོའི་ཡབ་ཆེན་གྱིས་ཁོ་ལ་བསྐྱལ་ཡོང་བའི་ལས་
དམན་པ་ཡོངས་རྫོགས་བསྐྱར་གསབ་བྱེད་པ་དང་མཚུངས། ཡིན་ནའང་ཁོ་ར་ཆིས་དོན་
དག་དེའི་རྩ་བ་གཏན་ནས་ཤེས་ཀྱིན་མེད། སྔོ་ཚོད་འཚོང་བའི་བུད་མེད་དེས་དྷེ་རོ་སི་ལ་
དོ་སྣང་བྱས་ཏེ་ཉིན་མང་པོ་ཞིག་འགོར་ཞིང་དུས་རྒྱུན་དུ་ཁོ་ལ་ལྟ་བར་བྱེད། ཁོ་མོ་ནི་
བུད་མེད་གཞུང་བཟང་ཞིག་ཡིན་ཅིང་ལས་ཀ་ཅི་ཞིག་བསྒྲུབས་པའང་བུ་ཆུང་ཁོ་ནའི་
ཆེད་རེད་མོད། དྷེ་རོ་སི་ནི་སྐུ་དྲག་རྒྱུ་ཡོད་ཀྱི་བུ་ཡིན་པར་མ་ཟད་འཛིན་གྲྭའི་སྐྱོར་
དཔོན་ཡང་ཡིན་པ་དང་། ད་དུང་ཁོ་མོའི་བུ་ལ་དེ་ལྟར་བརྩི་འཇོག་དང་ཕྱོགས་གང་ཅིའི་
ཐད་ནས་ཁོ་ལ་རོགས་རམ་བྱེད་ཀྱིན་འདུག་པས། ཁོ་མོའི་མིག་ལམ་དུ་དྷེ་རོ་སི་ནི་ཧ་
ལམ་རྒྱལ་པོའམ་འཕགས་པ་ཞིག་དང་འདྲ་འདུག །ཁོ་མོས་ནམ་ཡིན་ཡང་དྷེ་རོ་སི་ལ་ལྟ་
ཞིང་ཕལ་ཆེར་སྐད་ཆ་ཞིག་བཤད་འདོད་པ་དང་འདྲ་ཡང་། ཡང་བཤད་པར་འཚེར་སྣང་
བྱེད་ཀྱིན་འདུག །ཁ་སང་སྔ་སེ། ཁོ་མོས་གཞི་ནས་སྙིང་སྟོབས་བསྐྱེད་དེ་དྷེ་རོ་སི་སློབ་
གྲྭའི་སྒོ་ཁར་འགྲོ་དུས་བོས་ནས་འདུག་ཏུ་བཅུག་ཅིང་། ཁོ་ལ་བལྟས་ནས། “དངོས་
གནས་དགོངས་དག་ཞུ། ཁྱོད་ཀྱིས་ངའི་བུ་ལ་དེ་ལྟར་གཅེས་ཤིང་། ཁོ་ལ་དེ་ལྟར་བཟང་
བས། དབུལ་ཕོངས་ཀྱི་མ་ཡུམ་ངའི་ལེགས་སྐྱེས་ཆུང་ཆུང་ཞིག་དང་དུ་བླངས་ན་ཨེ་
ཆོག” ཟེར་བཞིན་ཁོ་མོའི་ཚོད་སླེ་ལས་སྒམ་ཆུང་དཀར་པོ་ཞིག་བླངས་བྱུང་། དྷེ་རོ་སིའི་
ངོ་གདོང་དམར་པོར་གྱུར་ཅིང་ཚིག་ཐག་ཆོད་པའི་ངང་དང་ལེན་མ་བྱས། ཁོས “ཁྱེད་
ཀྱི་བུ་ལ་ཉར་རོགས། ང་ལ་ཅི་ཡང་མི་དགོས” ཟེར། བུད་མེད་དེ་ཧ་ཅང་དོགས་མི་བདེ་
བར་གྱུར་ཏེ་སྐད་ཆ་ཆད་མ་མཐུད་ཀྱིས། “ཁྱོད་རང་མི་དགའ་བ་ཡོང་མི་སྲིད་ཨང་། འདི་
ནི་མངར་ཟས་ཙམ་ལས་ཅི་ཡང་མིན” ཟེར། དྷེ་རོ་སིས་སྔར་བཞིན་མགོ་བོ་འཕྲེད་དུ་
གཡུག་གིན་དུ། “མིན” ཟེར། དེ་ནས་ཁོ་མོ་ཧ་ཅང་ཁ་སྐྱེངས་པའི་ངང་ཚོད་སླེ་ལས་ལ་
ཕུག་རྐང་གཅིག་བླངས་ཏེ། “མ་མཐའ་ཡང་ཁྱོད་ཀྱིས་འདི་དང་ལེན་བྱ་རོགས། ཧ་ཅང་
གསར་སྐྱེས་ཡིན། ཁྱེར་ནས་ཁྱོད་ཀྱི་མ་ཡུམ་ལ་འབུལ་རོགས” ཟེར། དྷེ་རོ་སི་འཛུམ་
བཞིན་དུ། “མིན། བཀའ་དྲིན་ཆེ། ང་ལ་ཅི་ཡང་མི་དགོས། ངས་ཅི་ནུས་ཀྱིས་ཁོ་ར་ཆི་ལ་
རོགས་བྱེད་འདོད་པ་ཡིན། ཡིན་ཡང་ང་ལ་ཅི་ཡང་མི་དགོས། བཀའ་དྲིན་ཆེ” ཟེར།
བུད་མེད་དེས་སེམས་ཁྲལ་དང་བཅས། “དེས་ན་ཁྱོད་ཁོང་ཁྲོ་ལངས་མེད་ཨང” ཞེས་
དྲིས་བྱུང་། དྷེ་རོ་སིས། “ག་ལ་སྲིད། གཏན་ནས་མེད།” ཟེར་ཞོར་དུ་འཛུམ་ཞིག་བསྟན་
ནས་སློབ་གྲྭའི་ནང་དུ་འཛུལ་སོང་། བུད་མེད་དེ་ཧ་ཅང་དགའ་ཞིང་ཡིད་སྨོན་སྐྱེས་པའི་
ངང་། “ཨ་ཙི། ཅི་འདྲའི་བྱིས་པ་ཨ་རབས་ཤིག་ཨང་། ངས་ད་བར་དུ་འདི་ལྟ་བུའི་བྱིས་པ་
ཡ་རབས་ཤིག་གཏན་ནས་མཐོང་མ་མྱོང” ཟེར། དོན་དག་འདི་ཕལ་ཆེར་འདི་ལྟར་ཕར་
ཡོལ་སོང་། ཕྱི་དྲོ་སློབ་གྲོལ་བྱེད་དུས། ཁོ་ར་ཆིའི་མ་ཡུམ་ཁོ་བསུ་རུ་བསླེབ་མ་བྱུང་བར་
མོའི་ཚབ་ཏུ་གདོང་གི་ཤ་སྐམ་ཞིང་མདངས་ཤོར་བའི་ཁོའི་ཡབ་ཆེན་ཡོང་འདུག །ཁོས་
དྷེ་རོ་སི་བོས་ནས་སྡོད་དུ་བཅུག་སོང་། ངས་ཁོས་དྷེ་རོ་སི་ལ་ལྟ་བའི་མིག་མདངས་ལས་
དེ་མ་ཐག་ཏུ་རྟོགས་བྱུང་བ་སྟེ། ཁོའི་སེམས་ནས་ཀྱང་དྷེ་རོ་སིས་ཁོ་རང་གི་གསང་བ་
སྔོན་ནས་རྟོགས་འདུག་སྙམ་གྱིན་འདུག །ཁོས་དྷེ་རོ་སི་ལ་ཕུར་ཚུགས་སུ་ལྟ་བཞིན། ཧ་
ཅང་ཞི་འཇམ་དང་ཡིད་དུ་འོང་བའི་སྐད་གདངས་ཀྱིས་ཁོ་ལ། “ཁྱོད་ཀྱིས་ངའི་བུ་ལ་དེ་
འདྲ་གཅེས་ཀྱིན་འདུག །དེའི་རྒྱུ་མཚན་ཅི་ཡིན” ཟེར། དྷེ་རོ་སིའི་ངོ་མདངས་དེ་མ་
ཐག་ཏུ་དམར་པོར་གྱུར་སོང་། ཁོའི་སེམས་ནས། “ངས་ཁོ་གཅེས་དོན་ནི་ཁོ་རང་གི་ལས་
དབང་དམན་པའི་རྐྱེན་གྱིས་ཡིན་ལ། ཡང་ཁྱོད་དེ་ཁོའི་ཡབ་ཆེན་གྱི་ལས་དབང་ཉེས་
ཅན་གཞན་ལས་ཀྱང་དམན་པས་ཡིན། ཁྱོད་ཀྱིས་བླ་ན་མེད་པའི་སྤྱོད་ལམ་གྱིས་རང་
ཉེས་ལ་འགྱོད་བཤགས་བྱས་སོང་བས། ཁྱོད་ནི་རྒྱུ་འབྲས་བརྩི་བའི་མི་ཞིག་རེད” ཅེས་
བརྗོད་སྙིང་ཤིན་ཏུ་འདོད་མོད། འོན་ཀྱང་དྷེ་རོ་སིའི་ངག་ནས་དེ་ལྟར་བརྟོལ་མ་ཕོད། རྒྱུ་
མཚན་ནི་མི་གསོད་མྱོང་ཞིང་། ལོ་ངོ་དྲུག་རིང་བཙོན་ཁང་དུ་སྡོད་མྱོང་བའི་མི་འདིའི་
མདུན་དུ་ཅུང་ཙམ་སྐྲག་པའི་སྣང་བའམ་ཕལ་ཆེར་འཇིགས་སུ་རུང་བའི་ཚོར་སྣང་བ་
ཞིག་སྐྱེས། ཁོ་ར་ཆིའི་དེ་དག་ཚོར་རྟོགས་བྱུང་སོང་། སྐད་མགོ་ཇེ་དམར་བཏང་སྟེ་ཕལ་
ཆེར་འདར་སིག་སིག་བྱེད་བཞིན་དྷེ་རོ་སིའི་རྣ་འགྲམ་དུ། “ཁྱོད་ཀྱིས་ངའི་བུ་ཆུང་ལ་
གཅེས་མོད། འོན་ཀྱང་ཡབ་ཆེན་ཡིན་པའི་ང་རང་མིག་ནང་དུ་འཇོག་གིན་མེད་པ་རེད་
ཨང་” ཟེར། “ཨ་ཙི་ཙི། དེ་འདྲ་ག་ལ་ཡིན། དེ་འདྲ་ག་ལ་སྲིད། དེ་འདྲ་ཞིག་གཏན་ནས་
མ་རེད།” དྷེ་རོ་སིས་སེམས་གཏིང་ནས་ཐོན་པའི་ཚིག་གིས་དེ་ལྟར་བཤད། དེ་འཕྲལ་ཁོ་
ལའོ་ཞིའི་ཡབ་ཆེན་ཧ་ཅང་སེམས་འགུལ་ཐེབས་བྱུང་། ཁོ་ཕལ་ཆེར་དྷེ་རོ་སི་ལ་འཁྱུད་
སྙིང་འདོད་པ་དང་འདྲ་མོད། འོན་ཀྱང་ཁོས་དེ་ལྟར་བྱ་མི་ཕོད་པར་གྱུར། ལག་པས་ཧ་
ཅང་འཇམ་པོའི་ངང་དྷེ་རོ་སིའི་སྐྲ་ལ་རེག་ཙམ་རེག་ཙམ་བྱས་པ་དང་། མིག་ཀོང་དུ་
མཆི་མ་འཁྱིལ་བཞིན་དྷེ་རོ་སིར་བལྟས་ཏེ།རང་ཉིད་ཀྱི་ལག་ངོས་སུ་འོ་ཞིག་བྱས་སོང་ལ།
དེ་ནི་འོ་འདི་ནི་དྷེ་རོ་སི་ལ་བྱིན་པ་ཡིན་ཟེར་བ་དང་མཚུངས། མཇུག་མཐར་ཁོས་བུ་
ཆུང་གི་ལག་པ་ནས་ཁྲིད་དེ་འཚབ་འཚུབ་ངང་བུད་སོང་། །

བྱིས་ཕོ་ཆུང་ངུ་ཚེ་ལས་འདས་སོང་།
ཚེས་བཅུ་གསུམ་ཉིན། རེས་གཟའ་ཟླ་བ།

ངའི་ནུ་བོའི་སློབ་གྲོགས་ཏེ། ཁོ་ར་ཆི་དང་ར་སྐོར་གཅིག་གི་ནང་དུ་སྡོད་ཅིང་ནད་
ཕོག་ཡོད་པའི་བྱིས་པ་དེ་ཉིན་གཉིས་ཀྱི་སྔོན་དུ་ཤི་སོང་། གཟའ་སྤེན་པའི་ཕྱི་དྲོར།
དགེ་རྒན་དྷལ་ཁ་ཏིས་སྐྱོ་གདུང་ཆེན་པོས་གནས་ཚུལ་འདི་ང་ཚོའི་དགེ་རྒན་ལ་
བཤད་པ་ཡིན་པས། གྷར་རོ་ནེ་དང་ཁོ་རེ་ཏིས་ཤེས་འཕྲལ་དེ་མ་ཐག་ཏུ་བྱིས་པོ་ཆུང་
ངུའི་པུར་སྒམ་འཁུར་རོགས་སུ་འགྲོ་བའི་བསམ་ཚུལ་བཏོན་བྱུང༌། བྱིས་པ་དེ་ནི་ཧ་
ཅང་སྙིང་རྗེ་བོ་ཞིག་ཡོད་དེ། ཁོ་ལ་ཅང་མ་འགོར་བའི་ཡར་སྔོན་ཏེ་གཟའ་འཁོར་སྔོན་
མར་བྱ་དགའི་གཟེངས་རྟགས་ཤིག་ཀྱང་ཐོབ་པ་རེད། ཁོ་དང་ངའི་ནུ་བོ་གཉིས་ཀ་ཧ་
ཅང་མཐུན་པོ་ཡོད་ཅིང་ད་དུང་ངའི་ནུ་བོར་སྒོར་ཁུག་རྙིང་པ་ཞིག་ཀྱང་སྟེར་མྱོང་།
ངའི་ཡུམ་ཆེན་གྱིས་ཁོ་མཐོང་བ་ན་ནམ་ཡང་ཧ་ཅང་དགའ་བའི་ངང་ཁོ་ལ་བྱིལ་བྱིལ་
གནང་གིན་ཡོད། དུས་རྒྱུན་དུ་ཁོས་ཤུར་རིས་ཉིས་འབྲེལ་དུ་ཡོད་པའི་ཞྭ་མོ་དམར་པོ་
ཆུང་ཆུང་ཞིག་བསྐྱོན་འདུག་ཅིང་། ཁོའི་ཡབ་ཆེན་ནི་ལྕགས་ལམ་ཐོག་གི་སྐྱེལ་
འདྲེན་བཟོ་པ་རེད་འདུག །ཁ་སང(གཟའ་ཉི་མ)ཕྱི་དྲོ་ཆུ་ཚོད་བཞི་དང་ཕྱེད་ཀའི་
སྟེང་ང་ཚོ་ཚང་མ་ཁོ་ཚང་ལ་སོང་སྟེ་པུར་སྐྱེལ་བྱས་པ་ཡིན། ཁོ་ཚང་སྡོད་ས་ནི་ཆིག་
ཐོག་ཡིན་འདུག་ཅིང་། ང་ཚོ་འགྲོ་དུས་ཁོ་དང་འཛིན་གྲྭ་གཅིག་པའི་སློབ་གྲོགས་ཚོ་
དང་ཁོ་ཚོའི་མ་ཡུམ་ཧ་ཅང་མང་པོ་ཞིག་སླེབས་འདུག །ཚང་མས་ལག་ཏུ་སྤྲ་ཚིལ་
བསྣམས་ཏེ་མཉམ་དུ་དེ་གར་ངང་སྒུག་བྱས་འདུག་པ་དང་། ད་དུང་དགེ་རྒན་ལྔ་དྲུག་
ཙམ་དང་ཁྱིམ་མཚེས་ཚོའང་ལྷས་རའི་ནང་འདུས་ནས་གདའ། ང་ཚོས་དྲ་སྒོའི་ནང་
རོལ་དུ་ཞྭ་མོའི་སྟེང་དུ་བྱ་སྒྲོ་དམར་པོ་བཙུགས་པའི་དགེ་རྒན་དེ་དང་དགེ་རྒན་དྷལ་
ཁ་ཏི་གཉིས་ངུ་བཞིན་པ་མཐོང་ཐུབ་ཅིང་། བྱིས་པའི་མ་ཡུམ་སྐད་ཆེན་པོས་ངུ་བཞིན་
པ་ལྷས་རའི་ནང་དུའང་ཐོས་ཐུབ་ཀྱིན་འདུག །ད་དུང་བྱིས་པའི་སློབ་གྲོགས་ཀྱི་མ་
ཡུམ་ཡིན་པའི་སྐུ་དྲག་གི་ལྕམ་མོ་གཉིས་ཀྱིས་མེ་ཏོག་ཆུན་པོ་མང་པོ་ཁྱེར་ནས་ཕེབས་
བྱུང་།
ཆུ་ཚོད་ལྔ་པའི་སྟེང་ང་ཚོ་ལམ་ལ་ཆས་པ་ཡིན། ཆེས་སྔོན་དུ་འགྲོ་མཁན་ནི་ལག་
ཏུ་རྒྱ་གྲམ་བཏེགས་པའི་བྱིས་པ་ཞིག་ཡིན་ཞིང་།དེའི་རྗེས་སུ་འབྲངས་པ་ནི་ཆོས་དཔོན་
དང་དེའི་རྒྱབ་ཏུ་པུར་སྒམ་ཆུང་ཆུང་དེ་རེད། སྙིང་རྗེའི་ཡུལ་དུ་གྱུར་པའི་བྱིས་པ་ཨང་།
དེ་འདྲའི་ན་ཕྲའི་དུས་སུ་ཚེ་ལས་འདས་སོང་བ་རེད། པུར་སྒམ་གྱི་སྟེང་དུ་རས་ནག་
པོས་གཡོགས་འདུག་ཅིང་། སྐུ་དྲག་གི་ལྕམ་མོ་རྣམ་གཉིས་ཀྱིས་ཁྱེར་ཡོང་བའི་མེ་ཏོག་
ཕྲེང་བ་པུར་སྒམ་གྱི་གཡས་གཡོན་དུ་བཤམས་ཡོད་ལ། པུར་སྒམ་མདུན་ངོས་ཀྱི་རས་
ནག་པོའི་སྟེང་དུ་སྔོན་སོ་མར་ཐོབ་པའི་བྱ་དགའི་གཟེངས་རྟགས་དང་། ལོ་གཅིག་པོའི་
རིང་ལ་ཐོབ་པའི་བྱ་དགའི་གཟེངས་རྟགས་རྣམས་བཀལ་འདུག །གྷར་རོ་ནེ་དང་ཁོ་རེ་
ཏི། ད་དུང་ལྷས་ར་གཅིག་ཏུ་སྡོད་པའི་བྱིས་པ་གཉིས་བཅས་ཀྱིས་པུར་སྒམ་ཁུར་ཡོད་
ཅིང་། དགེ་རྒན་དྷལ་ཁ་ཏི་པུར་སྒམ་གྱི་རྗེས་སུ་དམ་དུ་འབྲངས་ནས་སྡུག་ངུ་ཚད་
དྲགས་བྱེད་ཀྱིན་འདུག་པས། ཕལ་ཆེར་ཚེ་ལས་འདས་པ་དེ་མོ་རང་ཉིད་ཀྱི་བུ་ཡིན་པ་
དང་མཚུངས། ཁོ་མོའི་རྗེས་སུ་བུད་མེད་གཞན་འགའ་འབྲངས་ཡོད་པ་དང་། དེའི་རྒྱབ་
ཏུ་སློབ་མ་ཚོ་ཡིན་ལ། སློབ་མ་ཚོའི་ཁྲོད་ཀྱི་བྱིས་པ་སྐོར་ཞིག་ཧ་ཅང་ཆུང་སྟེ།ལག་པ་ཡ་
གཅིག་མ་ཡུམ་གྱིས་ཁྲིད་ཅིང་ཡ་གཅིག་ཏུ་མེ་ཏོག་ཆུན་པོ་རེ་བསྣམས་ཏེ་ཧ་ཅང་ཧ་ལས་
པའི་ངང་མདུན་ཕྱོགས་ཀྱི་པུར་སྒམ་ལ་ལྟ་བར་བྱེད་ལ། ཁོ་ཚོའི་མ་ཡུམ་གྱི་ཕྱག་ཏུ་སྤྲ་
ཚིལ་བཏེགས་འདུག །ངས་བྱིས་པ་ཞིག་གིས་“ཁོ་ཡང་བསྐྱར་སློབ་གྲྭར་མི་ཡོང་བ་རེད་
དམ” ཞེས་འདྲི་བཞིན་པ་ཐོས་བྱུང་།
པུར་སྒམ་བཏེགས་ཏེ་ལྷས་རའི་སྒོར་འབུད་པའི་སྐབས་དེར། གློ་བུར་དུ་བྱིས་
པའི་མ་ཡུམ་སྐྱོ་སྡུག་རེ་ཆད་ངང་ངུ་བཞིན་སྒོར་བརྒྱུགས་ནས་སླེབས་བྱུང་མོད། འོན་
ཀྱང་མི་རྣམས་ཀྱིས་དེ་མ་ཐག་ཏུ་ཁོ་མོ་སྐྱོར་འདེགས་བྱས་ཏེ་ཕྱིར་ཁང་པའི་ནང་དུ་
གསམ་ཁྲིད་སོང་། སྲང་ལམ་དུ་སླེབས་པ་དང་གྲལ་བསྟར་བསྒྲིགས་ནས་འགྲོ་བཞིན་པའི་
ཆེད་ལས་སློབ་གྲྭ་ཞིག་གི་སློབ་མ་ཚོར་འཕྲད་བྱུང་། ཁོ་ཚོས་བྱ་དགའི་གཟེངས་རྟགས་
བཀལ་བའི་པུར་སྒམ་དང་བུད་མེད་དགེ་རྒན་ཚོ་མཐོང་བས་དེ་མ་ཐག་ཏུ་ཚང་མས་ཞྭ་
མོ་ཕུད་བྱུང་། སྙིང་རྗེའི་ཡུལ་དུ་གྱུར་པའི་བྱིས་པ་ཨང་། ཁོ་རང་ཉིད་ཀྱི་བྱ་དགའ་དང་
ལྷན་དུ་གཏན་དུ་གཟིམས་པར་གྱུར་པ་རེད་ལ། ང་ཚོས་ཡང་བསྐྱར་ཁོའི་ཞྭ་མོ་དམར་པོ་
དེ་མཐོང་བའི་གོ་སྐབས་བྲལ་སོང་བ་རེད།དེ་འདྲའི་སྤྲོ་བག་ལྡན་པའི་བྱིས་པ་ཞིག་ཉིན་
འགའ་མ་འགོར་བར་ཚེ་ལས་འདས་སོང་བ་ནི་ངོ་མ་བསམ་ཡུལ་ལས་འདས་པ་ཞིག་
རེད། འཆི་ཁའི་ཉིན་དེར་ཡང་། ཁོ་ཨུ་ཚུགས་ཀྱིས་ཡར་ཙོག་ནས་བསླབ་ཚན་སྦྱངས་པ་
དང་། བྱ་དགའི་གཟེངས་རྟགས་དེ་མི་གཞན་གྱིས་འཁྱེར་བར་དོགས་ཏེ། ཁྱིམ་མིར་ཨུ་
ཚུགས་བྱས་ནས་ཁོའི་མལ་ཁྲིའི་སྟེང་དུ་འཇོག་ཏུ་བཅུག་སྐད། ད་ལྟ་མི་སུ་ཞིག་གིས་
ཀྱང་བྱ་དགའི་གཟེངས་རྟགས་དེ་ཁྱོད་ཀྱི་ལུས་འགྲམ་ནས་འཁྱེར་མི་སྲིད། གཅེས་ཕྲུག་
བཟང་པོ། བདེ་མོ་བྱོས། ང་ཚོས་ནམ་ཡིན་ཡང་ཁྱོད་རང་བརྗེད་མི་སྲིད། བདེ་བར་
གཟིམས་ཤིག །སྙིང་ཉེ་བའི་གྲོགས་པོ་ཆུང་ཆུང་།

ཟླ་གསུམ་པའི་ཚེས་བཅུ་བཞིའི་སྔ་ཉིན།

དེ་རིང་ནི་ཁ་སང་དང་བསྡུར་ན་མངོན་གསལ་དུ་སྤྲོ་སྐྱིད་ལྡན་འདུག །རྒྱུ་
མཚན་ནི་དེ་རིང་ནི་གསུམ་པའི་ཚེས་གསུམ་ཉིན་ཡིན་པས་རེད། ལོ་གཅིག་གི་ནང་
ཆེས་གཞི་རྒྱ་ཆེ་ཞིང་ཆེས་གཟབ་རྒྱས་ཆེ་བའི་ཉིན་མོ་སྟེ། ཝི་ཏོ་རི་ཨོ་ཟློས་གར་ཁང་
ཆེན་མོ་རུ་བྱ་དགའི་མཛད་སྒོ་སྤེལ་བའི་སྔ་དགོང་ཡིན་པས་རེད། ཐེངས་འདིའི་གར་
སྟེགས་སྟེང་དུ་གུས་སྲོལ་མཛད་སྒོའི་བྱ་དགའི་གཟེངས་རྟགས་བརྒྱུད་སྤྲོད་བྱེད་
མཁན་གྱི་བྱིས་པ་ནི་སྔོན་ཆད་བཞིན་མི་གང་རུང་ཞིག་གིས་འགན་ཁུར་ཆོག་པ་ཞིག་
མིན་འདུག །དེ་རིང་སྔ་དྲོར་སློབ་གྲྭ་གྲོལ་སྐབས། སློབ་གཙོ་ང་ཚོའི་སློབ་ཁང་དུ་
ཕེབས་ནས། “གཅེས་ཕྲུག་ཚོ། ཁྱོད་ཚོར་འཕྲིན་བཟང་ཞིག་བཤད།” ཟེར་བ་དང་
དེར་མཐུད་ནས། “ཁི་ལ་ཆི” ཞེས་བོས་བྱུང་བས། ཁ་ལ་བྷིར་ཡའི་བྱིས་པ་དེ་ཡར་
ལངས་བྱུང་། “སང་ཉིན་ཁྱོད་རང་བྱ་དགའི་གཟེངས་རྟགས་བརྒྱུད་སྤྲོད་བྱེད་མཁན་
བགྱིད་པར་ཡིད་འཐད་ཡིན་ནམ།” ཁ་ལ་བྷིར་ཡའི་བྱིས་པས་“ཡིད་འཐད་
ཡིན།” ཞེས་ལན་བཏབ་བྱུང་། “ཧ་ཅང་བཟང་།” སློབ་གཙོས་གསུང་རྒྱུར། “དེས་ན་
ཁ་ལ་བྷིར་ཡའི་འཐུས་ཚབ་ཀྱང་ཡོད་པར་གྱུར་སོང་། དངོས་གནས་དེ་ལས་ལྷག་པ་
མེད་པའི་ཚད་རེད།གྲོང་ཁྱེར་སྲིད་གཞུང་གི་འཆར་གཞི་ནི་བྱ་དགའི་གཟེངས་རྟགས་
བརྒྱུད་སྤྲོད་བྱེད་པའི་བྱིས་པ་བཅུ་ལྷག་དེ་དབྱི་ཐ་ལིའི་ཞིང་ཆེན་སོ་སོའི་མི་ལས་
བདམས་ཐོན་བྱུང་དགོས་པར་མ་ཟད། ད་དུང་སློབ་ཆུང་སློབ་གྲྭའི་སློབ་མ་ལས་
བདམས་ཐོན་བྱུང་དགོས་གསུངས། ང་ཚོའི་གྲོང་ཁྱེར་འདིར་སློབ་ཆུང་ཉི་ཤུ་དང་ཡན་
ལག་སློབ་ཆུང་ལྔ་སྟེ། ཁྱོན་བསྡོམས་སློབ་མ་བདུན་ཁྲི་ཡོད་པས། མི་འདི་འདྲ་མང་
པོའི་གྲས་ནས་དབྱི་ཐ་ལིའི་ཞིང་ཆེན་སོ་སོའི་བྱིས་པ་བདམས་ཐོན་བྱུང་རྒྱུ་ནི་དཀའ་
ལས་ཅི་ཡང་མེད་པ་ཞིག་རེད། ཐོར་ཁཱ་ཐུ་ཐ་ཟུ་སློབ་ཆུང་དུ་གླིང་ཕྲན་གཉིས་ཏེ། སར་
དྷེ་ཉ་དང་སི་ཆི་ཡི་ཡ་ཡི་འཐུས་ཚབ་འདུག །ད་དུང་ཧྥི་རན་ཚའེ་དང་རོ་མ། ཝེ་ནེ་ཚི་
ཡ། ལོན་བྷར་དྷི་ཡ། རོ་མ་ཉོ་ལོ། ན་པི་ལིའི་འཐུས་ཚབ་སོགས་སློབ་གྲྭ་གཞན་ནས་
བདམས་ཐོན་བྱུང་སོང་། ང་ཚོའི་སློབ་གྲྭའི་འཐུས་མི་ནི་རི་ནཱ་ཡ་མི་དང་ཁ་ལ་བྷིར་
ཡའི་མིའི་འཐུས་ཚབ་ཀྱི་སྟེང་དུ་ཕུ་ཨེ་མན་ཐི་ཞིང་ཆེན་གྱི་འཐུས་ཚབ་བསྣན་ཚེ་
ཏག་ཏག་འཐུས་ཚབ་བཅུ་གཉིས་པོ་ལོངས་འདུག འདི་ནི་ཧ་ཅང་ཡིད་སྤྲོ་བའི་དོན་
དག་ཅིག་མ་རེད་དམ། ཁྱོད་ཚོར་བྱ་དགའི་གཟེངས་རྟགས་གནང་བའི་མི་ནི་དབྱི་ཐ་
ལིའི་ས་ཁུལ་སོ་སོའི་སྤུན་ཟླ་རེད། མཉམ་འཇོག་བྱ་དགོས། བྱིས་པ་བཅུ་གཉིས་པོ་
མཉམ་དུ་གར་སྟེགས་སྟེང་དུ་འབུད་པའི་སྐབས་སུ། ཁྱོད་ཚོས་ངེས་པར་དུ་སྤྲོ་སེམས་
འཁོལ་བའི་ངང་ཐལ་མོ་རྡེབ་དགོས། ཁོ་ཚོ་ནི་བྱིས་པ་བཅུ་གཉིས་རྐྱང་རྐྱང་མ་ཡིན་
པར་ད་དུང་རྒྱལ་ཁབ་ཧྲིལ་པོའི་འཐུས་ཚབ་སྟེ་མི་ཆེ་བ་དག་དང་གཅིག་མཚུངས་
ཡིན། དེ་ནི་ཁ་དོག་སུམ་ལྡན་གྱི་དར་ཆ་ཆུང་ངུ་ཞིག་གིས་ཀྱང་རྒྱལ་ཁབ་ཆེན་པོ་ཞིག་
གི་དར་བོ་ཆེ་བཞིན་དུ་དབྱི་ཐ་ལིའི་འཐུས་ཚབ་བྱེད་པ་དང་གཅིག་མཚུངས་ཡིན།
ཁྱོད་ཚོས་བཤད་ན་དེ་འདྲ་ཞིག་ཨེ་རེད། དེའི་རྐྱེན་གྱིས་ཁྱོད་ཚོས་རང་སེམས་ཀྱི་སྤྲོ་
སྣང་ཆེས་ཆེ་བ་དེ་བཏོན་ནས། ཁྱོད་ཚོའི་སྙིང་དམར་པོ་ཆུང་ཆུང་དེ་དྲག་ཏུ་འཕར་
ལྡིང་བྱེད་པ་དང་། ཁྱོད་ཚོའི་རྣམ་ཤེས་རྒོད་པོ་དེ་མེས་རྒྱལ་གྱི་བླ་ན་མེད་པའི་སྣང་
བརྙན་གྱི་མདུན་དུ་མེ་ལྕེ་བཞིན་མཆེད་ཀྱིན་པ་མཚོན་པར་བྱ་དགོས།” སློབ་གཙོས་
དེ་ལྟར་གསུངས་རྗེས་ཕྱིར་བུད་སོང་། ང་ཚོའི་དགེ་རྒན་གྱིས་དགོད་བཞིན་དུ། “དེས་
ན་ཁི་ལ་ཆི་ནི་ཁ་ལ་བྷིར་ཡའི་འཐུས་ཚབ་པ་རེད་ཨང་།” གསུངས་པས་སློབ་གྲོགས་
ཚོས་ཐལ་མོ་བརྡབས་བྱུང་།
སྲང་ལམ་དུ་སླེབས་འཕྲལ་སློབ་གྲོགས་ཚོས་ཁི་ལ་ཆི་བསྐོར་ཏེ། ཁོའི་དཔུང་པ་
དང་རྐང་པ་ནས་བཟུང་སྟེ་བར་སྣང་དུ་བཏེགས་ཤིང་། སྐད་གསེང་མཐོན་པོས། “ ཁ་ལ་
བྷིར་ཡ་ཁྲི་ལོར་ཤོག” ཅེས་འབོད་སྐད་བསྒྲགས། འདི་ནི་གང་བྱུང་ངང་ཀུ་རེ་རྩེ་བ་
ཞིག་གཏན་ནས་མ་ཡིན་ཏེ། འདི་ནི་ལྷག་བསམ་རྣམ་དག་གིས་ཁོ་རང་བདམས་ཐོན་
བྱུང་བར་རྟེན་འབྲེལ་ཞུས་པ་རེད་ལ། དེའི་རྒྱུ་མཚན་ཡང་དུས་རྒྱུན་དུ་ཚང་མ་ཁོར་ཧ་
ཅང་དགའ་བས་ཀྱང་རེད། ཁོ་དགོད་བཞིན་འདུག་ཅིང་། ང་ཚོས་ཀྱང་ཐད་ཀར་བཞི་
མདོའི་བར་དུ་ཁོ་རང་བཏེགས་ནས་སོང་ཞིང་། སོང་གིན་སིང་གིན་དཀྱོགས་མཚམས་
ཤིག་ཏུ་སླེབས་འཕྲལ། ང་ཚོས་མ་ཚོར་བའི་ངང་སྨ་ར་ནག་པོ་སྐྱེས་པའི་མི་དྲག་ཅིག་
ལ་གདོང་ག་བརྒྱབ་བྱུང་བས་མི་དྲག་དེ་བགད་བྱུང་། ཁི་ལ་ཆིས་“འདི་ནི་ངའི་ཡབ་
ཆེན་ཡིན” ཟེར། དེ་ནས་ང་ཚོས་ཁི་ལ་ཆི་ཁོའི་ཡབ་ཆེན་ལ་སྤྲད་ཅིང་། ཐད་ཀར་རང་
རང་གི་ཁྱིམ་དུ་ལོག་པ་ཡིན། །

བྱ་དགའི་གཟེངས་རྟགས་གནང་བའི་མཛད་སྒོ།
ཚེས་བཅུ་བཞི་ཉིན། རེས་གཟའ་མིག་དམར།

ཆུ་ཚོད་གཉིས་པར་བསླེབ་ལ་ཉེ་བའི་སྐབས་སུ། ཁོད་ཡངས་པའི་ཟློས་གར་ཁང་
ཆེན་མོའི་ནང་དུ་མི་ཡིས་རབ་ཏུ་ཁེངས་ཟིན་འདུག་སྟེ། ཆིག་ཐོག་དང་ཡང་ཐོག་གི་
སྡོད་གནས་དང་། ཟུར་བཞུགས་ཁང་དང་གར་སྟེགས་སྟེང་ཀུན་ཏུ་སྡོད་གནས་སྟོང་བ་
ཞིག་མི་འདུག །སྤྲོ་སྣང་གིས་ཁེངས་པའི་ངོ་གདོང་གྲངས་མེད་ཡམ་ཡོམ་དུ་གཡོ་བ་སྟེ།
དེའི་ཁྲོད་དུ་བྱིས་པ་འདུག་ཅིང་སྐུ་དྲག་ཡོད་པ་དང་། དགེ་རྒན་མཆིས་ཤིང་བཟོ་
པའང་གདའ་ལ། བུད་མེད་དང་བུས་པའང་ཡོད་པས། ཁོ་ཚོ་ཚང་མ་སྤྲོ་བས་རབ་ཏུ་
མྱོས་པའི་ངང་ལག་བརྡ་གར་དུ་བསྒྱུར་བཞིན་མཆི་ལ། ཞྭ་མོའི་སྟེང་གི་བྱ་སྒྲོ་དང་དར་
ལིང་། འཕྱོ་ཞིང་གཡེང་བའི་སྐྲ་ལོ་སོགས་མི་ཚོགས་ཀྱི་ཀློང་དུ་ཕར་གཡོ་ཚུར་གཡོ་
བྱེད་པ་དང༌། ཕྱོགས་ཀུན་ཏུ་དགའ་འབོད་ཀྱི་འུར་སྒྲས་ཁེངས་འདུག །ཚོགས་རའི་
ནང་ཧྲིལ་པོ་ཁ་དོག་དམར་པོ་དང་དཀར་པོ། ལྗང་གུ་སོགས་མདངས་ལྔ་བཀྲ་བའི་ཚོན་
དར་གྱིས་མཛེས་སྤྲས་བྱས་འདུག་པར་མ་ཟད། གར་སྟེགས་ཀྱི་གཡས་གཡོན་གཉིས་སུ་
ཐེམ་སྐས་གཉིས་ཡོད་ཅིང་། བྱ་དགའ་ལེན་མཁན་དག་གཡས་ཀྱི་ཐེམ་སྐས་ལས་ཡར་
འགོས་ཏེ་བྱ་དགའ་བླངས་རྗེས་གཡོན་གྱི་ཐེམ་སྐས་ལས་མར་བབས་ཡོང་དགོས་པ་
ཡིན་འདུག །གར་སྟེགས་ཀྱི་དྲང་ཐད་དུ་རྒྱབ་བསྙེས་རྐུབ་སྟེགས་དམར་པོ་སྟར་ཕྲེང་
ཞིག་བསྒྲིགས་ཤིང་། དཀྱིལ་དབུས་ཀྱི་འདུག་སྟེགས་གཉིས་ལ་མེ་ཏོག་གི་ཕྲེང་བ་
བཀལ་འདུག །གར་སྟེགས་ཀྱི་སྟེང་དུ་ད་དུང་ཚོན་དར་བཤམས་འགེལ་བྱས་ཡོད་པ་
དང་། གར་སྟེགས་ཀྱི་ཟུར་ཞིག་ཏུ་སྒྲོག་ཙེ་ལྗང་གུ་ཆུང་ངུ་ཞིག་བཞག་པའི་སྟེང་དུ་
ཚོན་མདོག་སུམ་ལྡན་གྱི་དར་ལིང་གིས་བཅིངས་པའི་བྱ་དགའི་གཟེངས་རྟགས་བཞག་
འདུག །འབུད་དཀྲོལ་རུ་ཁག་ནི་གར་སྟེགས་མར་གཤམ་གྱི་རོལ་ཆ་གཏོང་སའི་ནང་
དུ་ཡོད་པ་དང་། དགེ་རྒན་རྣམས་ནི་ཆེད་དུ་ཁོ་ཚོར་བཀོད་སྒྲིག་བྱས་པའི་སྡོད་གནས་
སུ་བསྡད་འདུག །ཆིག་ཐོག་གི་འདུག་སྟེགས་རིང་པོའི་སྟེང་དུ་ལག་ཏུ་དབྱངས་རྟགས་
བསྣམས་ཏེ་གླུ་དབྱངས་ལེན་པར་སྟ་གོན་བྱས་པའི་བྱིས་པ་བརྒྱ་ཕྲག་འགའ་འདུག །ད་
དུང་དགེ་རྒན་ལ་ལས་ཚོགས་རའི་རྒྱབ་དང་མཐའ་འཁོར་གྱི་གཤར་ལམ་ནང་དུ་ཕར་
འགྲོ་ཚུར་འགྲོའི་ངང་། བྱ་དགའ་ལེན་དུ་འགྲོ་བའི་བྱིས་པ་དག་རུ་གྲལ་བསྒྲིག་པར་
བཀོད་འདོམས་བྱས་ཏེ་ལས་བྲེལ་ཆེ་བའི་སྒང་རེད། ཁྱིམ་བདག་རྣམས་ཀྱིས་རང་རང་
གི་བྱིས་པ་དེ་ཚོར་སྐྲ་ལོ་བསྐྱར་བཅོས་དང་གུང་མདུད་བསྐྱར་བཅིངས་བྱེད་པར་
འབད་ཀྱིན་འདུག
ང་དང་ཡབ་ཡུམ་གཉིས་ཀ་ཐད་ཀར་སོང་སྟེ་ཟུར་བཞུགས་ཁང་ཆུང་བའི་ནང་དུ་
བསྡད་པས། ཁ་གཏད་ཀྱི་ཟུར་བཞུགས་ཁང་དུ་སྡོད་པའི་དགེ་རྒན་ཚོའང་མཐོང་ཐུབ།
དེའི་ཁྲོད་དུ་ཞྭ་མོའི་སྟེང་དུ་བྱ་སྒྲོ་དམར་པོ་བཙུགས་པའི་དགེ་རྒན་བུད་མེད་དེའང་
འདུག་ཅིང་། ཁོ་མོ་ཏག་ཏག་འཛུམ་གྱིན་འདུག་པས་འགྲམ་པའི་སྟེང་གི་ཧ་ཅང་ཟབ་
པའི་མཛེས་ཀོང་གཉིས་ཀའང་གསལ་པོར་མངོན། ཁོ་མོའི་འཁྲིས་སུ་ཡོད་པ་ནི་ངའི་ནུ་
བོའི་དགེ་རྒན་དང་ལུས་ལ་ལྭ་བ་ནག་པོ་བཀླུབས་པའི་བཙུན་མ་ཞིག །ད་དུང་ང་ལོ་
རིམ་གཉིས་པ་ཡིན་དུས་ཀྱི་དགེ་རྒན་བཅས་རེད། ཀྱེ་མ། ཁོ་མོའི་ངོ་མདངས་སྔར་
བཞིན་དེ་འདྲའི་སྐྱ་བོ་ཡིན་འདུག་ཅིང་། གློ་ལུ་བྱས་པ་ཧ་ཅང་ཚབས་ཆེན་དུ་འདུག །
ཁོ་མོས་གློ་ལུ་ཞིག་བྱས་ཚེ་ཚོགས་རའི་ནང་གི་མི་ཚང་མས་ཁོ་མོའི་ལུ་སྐད་ཐོས་ཐུབ་
འདུག །དཀྱིལ་གྲལ་མདུན་མའི་ཁྲོད་དུ་ངས་སྐད་ཅིག་ཉིད་ལ་གྷར་རོ་ནེའི་མགོ་བོ་ཆེན་
པོ་དང་ནེལ་ལིའི་གསེར་མདོག་གི་སྐྲ་ལོ་མཐོང་བྱུང་། ནེལ་ལི་ནི་གྷར་རོ་ནེའི་འཁྲིས་སུ་
བསྡད་ཡོད་ཅིང་མགོ་བོ་གྷར་རོ་ནེའི་དཔུང་པའི་སྟེང་དུ་བསྙེས་འདུག །ད་དུང་ཕར་ཙམ་
སོང་བ་ན་གྷ་རོ་ཧྥི་སྣ་གུག་འདུག་ཅིང་། ཁོས་རྣམ་ཤེས་གཏད་ནས་དཔར་ཡོད་པའི་བྱ་
དགའ་ལེན་མཁན་གྱི་མིང་ཐོ་བསྡུ་རུབ་བྱེད་ཀྱིན་གདའ། ད་སྔ་ཁོས་བརྩེགས་མ་མཐུག་
པོ་ཞིག་བསྡུ་རུབ་བྱས་ཟིན་འདུག་པས། ཁོས་དེ་དག་ཅི་ཞིག་དང་བརྗེ་འཚོང་བྱེད་པར་
སྟ་གོན་བགྱིད་ཀྱིན་པ་ཐག་ཆོད་རེད་དེ། ང་ཚོས་སང་ཉིན་གཞི་ནས་ཤེས་ཐུབ་ངེས་རེད།
སྒོ་ཁ་དང་མི་རིང་བའི་སར་བུད་ཤིང་འཚོང་མཁན་ཁྱོ་ཤུག་གཉིས་ཀ་ཙོག་འདུག་ལ། ཁོ་
གཉིས་ཀས་ཀྱང་དུས་ཆེན་གྱི་འཕྱོར་གོས་མནབས་འདུག །འཁྲིས་སུ་ཡོད་པ་ནི་ཁོ་ཚོའི་
བུ་ཁོ་རེ་ཏི་རེད་ཅིང་། ཁོ་ལ་ལོ་རིམ་གསུམ་པའི་སྐབས་སུ་བྱ་དགའ་ཨང་གསུམ་པ་ཞིག་
ཐོབ་མྱོང་། ང་རང་ཡ་མཚན་ཞིག་ནི་དེ་རིང་ཁོ་རེ་ཏིས་བྱི་ལྤགས་ཀྱི་ཞྭ་མོ་དེ་གྱོན་མི་
འདུག་ཅིང་། ཇ་མདོག་གི་རྐང་སྣམ་དེའང་བརྗེས་ནས་གཟབ་འཕྱོར་སྤྲས་ཏེ་སྐུ་དྲག་
ཆུང་བ་ཞིག་དང་མཚུངས་པར་བྱས་འདུག །ཝོ་ཏི་ཉིས་མཐའ་རིས་ཀྱིས་བརྒྱན་པའི་སྟོད་
གོས་གོང་བ་མཐོན་པོ་ཅན་ཞིག་གོན་འདུག་ཀྱང་། ཟུར་བཞུགས་ཁང་པའི་ནང་ནས་
འཁྱུག་ཙམ་གྱིས་མི་མཐོང་བར་གྱུར་སོང་། མི་ཚོགས་ཀྱིས་ཁེངས་ཡོད་པའི་སྔོན་གྱི་
སྟེགས་བུའི་སྟེང་དུ་སྒྱོགས་དམག་དམག་དཔོན་དང་ཁོའི་བུ་ཆུང་ལག་ཏུ་འཁར་བ་
ཐོགས་པའི་རོ་བྷེར་ཏི་བསྡད་འདུག།
ཆུ་ཚོད་གཉིས་པར་སླེབས་མ་ཐག་ཏུ་འབུད་དཀྲོལ་རུ་ཁག་གིས་དཀྲོལ་རྡུང་གི་
མགོ་བརྩམས་བྱུང་། སྐབས་འདིར་གྲོང་ཁྱེར་གྱི་ཧྲི་ཀྲང་དང་ཞིང་ཆེན་གྱི་ལྟ་སྐུལ་བ། ཅུ་
ཀྲང་། ཐིན་ཀྲང་དང་བཅས་པའི་དཔོན་རིགས་དག་གིས་གཟབ་གོས་ནག་པོ་རེ་གྱོན་ཏེ།
གཡས་ཟུར་གྱི་ཐེམ་སྐས་ལས་གར་སྟེགས་སྟེང་བུད་ནས་དྲང་ཐད་ཀྱི་འདུག་སྟེགས་
དམར་པོའི་སྟེང་དུ་རེ་རེ་བཞིན་བསྡད་སོང་། སྐབས་འདིར། འབུད་དཀྲོལ་རུ་ཁག་གིས་
འབུད་རྡུང་མཚམས་བཞག་བྱུང་ལ། གླུ་དབྱངས་སློབ་གྲྭའི་བཀོད་འདོམས་དཔོན་གྱིས་
ལག་ཏུ་བཀོད་འདོམས་དབྱུ་གུ་བསྣམས་ནས་མདུན་ཐད་དུ་སླེབས། ཁོས་བཀོད་
འདོམས་དབྱུ་གུ་ཡར་འཕྱར་མ་ཐག །གླུ་དབྱངས་ལེན་པར་སྟ་གོན་བྱས་ཡོད་པའི་བྱིས་
པ་རྣམས་ཐག་སེར་ཡར་ལངས་ཤིང་། ཁོའི་བཀོད་འདོམས་དང་བསྟུན་ནས་བྱིས་པ་
ཚོས་མཉམ་དུ་གླུ་དབྱངས་བླངས་བྱུང་། མི་བརྒྱ་ཚོ་བདུན་གྱིས་ཡིད་རབ་འཕྲོག་པའི་གླུ་
དབྱངས་ཤིག་མཉམ་ལེན་བྱས་པ་སྟེ། བྱིས་པ་བརྒྱ་ཚོ་བདུན་གྱི་མགྲིན་གདངས་དེ་གླུ་
དབྱངས་ཤིག་ཏུ་གྲུབ་ཡོད་པས། འདི་ནི་ཅི་འདྲའི་རྔམ་བརྗིད་ལྡན་པའི་སྙན་འཇེབས་
ཀྱི་གདངས་དབྱངས་ཤིག་རེད་ཨང་། འཁྲབ་ར་ཡོངས་ཀྱིས་ཁུ་སིམ་མེར་ཉན་ནས་
འདུག་པའི་ངང་ཚུལ་ནི། ཆོས་ཁང་དུ་བྲག་ཅར་འཁྱིལ་བའི་གསལ་ཞིང་འཇེབས་ལ་
ལྷད་ཀྱིས་མ་གོས་པའི་མགུར་དབྱངས་ཤིག་ལ་ཉན་གྱིན་པ་དང་ཡོངས་སུ་མཚུངས། ཁོ་
ཚོས་གླུ་དབྱངས་བླངས་ཚར་བ་དང་ཡོངས་རྫོགས་ཀྱིས་སྤྲོ་སེམས་འཁོལ་བས་ཐལ་མོ་
བརྡབས་བྱུང་། དེ་རྗེས་ཚོགས་རའི་ནང་མགྱོགས་མྱུར་ངང་ཞི་འཇགས་སུ་གྱུར་པ་དང་།
བྱ་དགའ་གནང་བའི་མཛད་སྒོ་མགོ་བརྩམས་སོང་། ང་རང་ལོ་རིམ་གཉིས་པ་ཡིན་
སྐབས་ཀྱི་དགེ་རྒན་ཏེ། སྐྲ་ལོ་དམར་པོ་ཡིན་ཞིང་མིག་ཟུང་ཆུ་བུར་དང་མཚུངས་པའི་
དགེ་རྒན་དེ་གར་སྟེགས་ཀྱི་མདུན་དུ་ཡོང་ནས། བྱ་དགའ་ཐོབ་པའི་བྱིས་པའི་མིང་ཐོ་
སྒྲོག་འདོན་བྱེད་པའི་སྟ་གོན་བྱེད། མི་ཚང་མ་གར་སྟེགས་ཀྱི་འཛུལ་སྒོའི་ཕྱོགས་སུ་
འཁོར་ཏེ་བྲེལ་འཚུབ་ངང་། བྱ་དགའི་གཟེངས་རྟགས་བརྒྱུད་སྤྲོད་བྱ་ཡུལ་གྱི་བྱིས་པ་
བཅུ་གཉིས་པོ་མངོན་ཡོང་བར་རེ་སྒུག་བྱེད་ཀྱིན་འདུག །རྒྱུ་མཚན་ནི་སྔོན་ནས་ཚགས་
པར་སྟེང་དུ་བྱིས་པ་འདི་དག་ནི་དབྱི་ཐ་ལིའི་ཞིང་ཆེན་དང་ཁུལ་བཅུ་གཉིས་ཀྱི་འཐུས་
ཚབ་པ་ཡིན་པ་གསལ་འགོད་བྱས་ཡོད་ཅིང་། ཚང་མས་ཀྱང་གནས་ཚུལ་གསལ་པོ་
རྟོགས་ཡོད་པའི་རྐྱེན་གྱིས་རེད། ཧྲི་ཀྲང་དང་དཔོན་རིགས་གཞན་དག་ཀྱང་མི་བྱིངས་
ཡོངས་དང་འདྲ་བར་མཚར་ཉམས་དང་བཅས་གར་སྟེགས་ཀྱི་འཛུལ་སྒོའི་ཕྱོགས་སུ་
ཅེར་ཏེ། འཁྲབ་ར་ཡོངས་རྫོགས་དབུགས་ཆད་པ་ལྟར་གྲགས་འགུལ་མེད་པར་གྱུར་
སོང་།
སྐབས་འདིར། གློ་བུར་དུ་གཞོན་ནུ་བཅུ་གཉིས་པོ་སྟར་ཕྲེང་བསྒྲིགས་ནས་གར་
སྟེགས་ཀྱི་མདུན་དུ་སླེབས་བྱུང་ལ། མི་ཡོངས་རྫོགས་ཀྱི་ཕྱོགས་སུ་ཁ་འཁོར་ནས་གྲལ་
སྟར་གཅིག་ཏུ་བསྒྲིགས་ཏེ་འཛུམ་དམུལ་དམུལ་བྱེད། སྐབས་འདིར། ཚོགས་ར་ཧྲིལ་པོ་
ནས་ཐལ་མོ་རྡེབ་སྒྲ་འབྲུག་སྒྲ་ལྟར་གྲགས་ཤིང་མི་སུམ་སྟོང་ཚང་མ་སྐད་ཅིག་ལ་ཧར་
གྱིས་ཡར་ལངས་བྱུང་། སྟེགས་བུའི་སྟེང་གི་བྱིས་རྣམས་དར་ཅིག་ལ་འཚབ་འཚུབ་པོར་
གྱུར་ཏེ་ཇི་ལྟར་བྱས་ན་བཟང་བའང་མ་ཤེས། “ཁྱེད་ཀྱིས་ལྟོས་དང་། དབྱི་ཐ་ལི་ཞེས་ན་
འདི་འདྲ་ཞིག་ཡིན།” གར་སྟེགས་སྟེང་གི་མི་ཞིག་གིས་དེ་ལྟར་བཤད་བྱུང་། ངས་ལྟ་
ཐེངས་གཅིག་གིས་ཁཱ་ལ་ཕོའུ་ལི་ཡའི་བྱིས་པ་ཁི་ལི་ཆི་སླེབས་པ་མཐོང་བྱུང་། ཁོས་ནམ་
རྒྱུན་དང་འདྲ་བར་ལྭ་བ་ནག་པོ་ཞིག་གྱོན་འདུག །ང་ཚོ་ལྷན་ཅིག་ཏུ་སྡོད་པའི་གྲོང་ཁྱེར་
སྲིད་གཞུང་གི་དཔོན་རིགས་ཤིག་གིས་བྱིས་པ་འདི་དག་ཡོངས་རྫོགས་ཁོས་ངོ་ཤེས་
འདུག་ཟེར་ཞིང་། དེ་ནས་ཁོས་བྱིས་པ་བཅུ་གཉིས་པོ་རེ་རེ་བཞིན་ངའི་ཡུམ་ཆེན་ལ་ངོ་
སྤྲོད་བྱས་བྱུང་། “གསེར་མདོག་གི་སྐྲ་ལོ་མངའ་བའི་བྱིས་པ་དེ་ཝེ་ནེ་ཚི་ཡའི་འཐུས་
ཚབ་པ་རེད། རོ་མའི་འཐུས་ཚབ་པ་ནི་གཟུགས་ཆེ་ཞིང་སྐྲ་འཁྱིལ་བ་བའི་གཞོན་ནུ་དེ་
རེད” སོགས་བཤད་ཀྱིན་འདུག བྱིས་པ་འདི་དག་ཁྲོད་ཀྱི་མི་གཉིས་གསུམ་ཞིག་གི་རྒྱན་
གོས་སྤྲས་པ་སྐུ་དྲག་ཅིག་དང་མཚུངས་ཤིང་། གཞན་ཚང་མ་ངལ་རྩོལ་པ་དཀྱུས་མའི་
བྱིས་པ་ཡིན་ཀྱང་།ཁོ་ཚོའི་གྱོན་གོས་ཚང་མ་གཙང་ཞིང་གྲལ་དག་པ་ཤ་སྟག་རེད།ལོ་ན་
ཆེས་ཆུང་བའི་ཧྥི་རན་ཚའེ་ཡི་བྱིས་པ་དེའི་སྐེད་དུ་ད་དུང་ཁ་དོག་སྔོན་པོའི་སྐེ་དཀྲིས་
ཤིག་བཅིངས་འདུག །བྱིས་པ་བཅུ་གཉིས་པོ་རིམ་པ་བཞིན་དུ་ཧྲི་ཀྲང་གི་མདུན་དུ་སོང་
བ་དང་། ཧྲི་ཀྲང་གིས་ཁོ་ཚོ་རེ་རེའི་དཔྲལ་བར་འོ་རེ་བྱེད། ཁོའི་འཁྲིས་སུ་ཡོད་པའི་
དཔོན་རིགས་ཤིག་གིས་གདོང་ལ་འཛུམ་གྱིས་ཁེངས་བཞིན་བྱིས་པ་ཚོ་ཞིང་ཆེན་གང་
དག་གི་འཐུས་ཚབ་ཡིན་པ་ཁོ་ལ་ངོ་སྤྲོད་བྱེད། བྱིས་པ་གཅིག་རེ་སོང་བ་ན་ཚོགས་ར་
ཡོངས་རྫོགས་ཀྱིས་ཡུད་ཙམ་རིང་སྤྲོ་སེམས་འཁོལ་བའི་ཐལ་མོ་རྡེབ་སྒྲས་ཁེངས་འགྲོ།
འཕྲོར་མཐུད་ནས་ཁོ་ཚོ་སྒྲོག་ཙེ་ལྗང་གུའི་འཁྲིས་སུ་ཕྱིན་ཏེ་བྱ་དགའི་གཟེངས་རྟགས་
ལེན་པར་བྱེད། དགེ་རྒན་གྱིས་བྱ་དགའ་ཐོབ་པའི་སློབ་མའི་མིང་ཐོ་དང་། སྡོད་སའི་སློབ་
གྲྭ་དང་འཛིན་གྲྭ་སོགས་ཀྱི་མིང་སྒྲོག་འདོན་བྱེད་པའི་མགོ་བརྩམས། དེར་བསྟུན་བྱ་
དགའ་ཐོབ་པའི་བྱིས་ཚོ་གྲལ་བསྒྲིགས་ནས་གར་སྟེགས་སྟེང་བུད་བྱུང་།
ཐོག་མའི་བྱིས་པ་དེ་གར་སྟེགས་སྟེང་དུ་བུད་མ་ཐག །སྟེགས་བུའི་གཤམ་ནས་སྙན་
ཞིང་འཇེབས་ལ་ཡང་ཤ་དོད་པོའི་རོལ་དབྱངས་དཀྲོལ་བྱུང་། ཨོག་ལེན་ཆུང་བའི་སྙན་
འཇེབས་ཀྱི་དབྱངས་རྟ་ལ་ཉན་ཚེ་ཕལ་ཆེར་རླུང་བུ་འཇམ་པོས་དལ་བུར་ཕུ་འདེབས་པ་
དང་གཉིས་སུ་མེད་ཅིང་། གདངས་འཇམ་པ་ནི་མ་ཡུམ་མམ་དགེ་རྒན་གྱིས་བྱིས་པ་ཚོར་
གདངས་ལྷོད་ཚིག་གིས་སྙིང་གཏམ་ཤུབ་བུར་སྨྲ་བ་དང་ཀུན་ནས་མཚུངས། གླུ་དབྱངས་
འདི་རྒྱུན་མི་ཆད་པར་གྲགས་ཏེ་བྱ་དགའ་བྱིན་ཚར་བའི་རྗེས་སུ་གཞི་ནས་མཚམས་
བཞག་པ་རེད། སྐབས་འདིར་བྱ་དགའ་ལེན་པའི་བྱིས་པ་ཚོ་ནི་གཅིག་གཅིག་ལ་གཏད་
ནས་འདུག་སྟེགས་སྟེང་དུ་སྡོད་པའི་མི་དྲག་དག་གི་མདུན་དུ་སོང་ཞིལ། སྐུ་དྲག་རྣམ་
པས་བྱ་དགའི་གཟེངས་རྟགས་ཁོ་ཚོར་གནང་བཞིན། བྱིས་པ་རེ་རེར་སྐུལ་ལྕག་གཏོང་
བའི་སྐད་ཆ་འགའ་རེ་སྨྲ་བར་བྱེད་པ་དང་། སྙིང་ཉེ་བའི་ངང་ལག་པས་བྱིལ་བྱིལ་གཏོང་
བར་བྱེད།
ལན་རེར་ལོ་ན་ཧ་ཅང་ཆུང་བའི་བྱིས་པ་ཞིག་གམ། ཡང་ན་གྱོན་གོས་ཧྲལ་ཧྲུལ་
ཡིན་པའི་བྱིས་པ་ཞིག །སྐྲ་ལོ་ཟིང་བོར་འཛིང་བའི་བྱིས་པ་ཞིག །ལྭ་བ་དམར་པོའམ་
དཀར་པོ་གྱོན་པའི་བྱིས་པ་ཞིག་ཡོང་བའི་སྐབས་སུ། ཚོགས་ར་ཧྲིལ་པོའི་བྱིས་པ་ཚོས་
ཐལ་མོ་བརྡབས་པ་དེ་བས་ཤུགས་ཆེན་དུ་གྱུར་འགྲོ། ལོ་རིམ་དང་པོའི་འཛིན་གྲྭ་མཐོ་
ཤོས་ཀྱི་བྱིས་པ་འགའ་ཞིག་གར་སྟེགས་སྟེང་དུ་བུད་འཕྲལ་ག་བྱེད་འདི་བྱེད་མི་ཤེས་
པར་གྱུར་ཅིང་། ཕྱོགས་གང་དུ་སོང་ན་བཟང་བའང་མི་ངེས་པར་འགྱུར་བས། མི་རྣམས་
ཧབ་དགོད་ཆིལ་ལེར་གྱུར་འགྲོ། ད་དུང་བྱིས་པ་ཕྲན་ཙམ་ཆེ་བ་ཞིག་གི་རྒྱབ་ཏུ་ཁ་དོག་
གློ་ཁ་ཡིན་པའི་ཕྱེ་ལེབ་དབྱིབས་ཀྱི་མདུད་པ་དེ་འདྲ་ཆེན་པོ་ཞིག་མདུད་དེ་ལམ་དུ་
འགྲོ་ནའང་འགྲོ་མི་བདེ་བ་ཞིག་བཟོས་འདུག །ཁོ་རང་ས་གདན་ལ་ཐོགས་ཏེ་འདྲེད་
བརྡབས་ཤིག་ཤོར་བས། དོ་དམ་མི་སྣ་དེ་མ་ཐག་ཏུ་རྒྱུགས་ཏེ་ཁོ་སྐྱོར་ནས་ལངས་སུ་
བཅུག་པ་ན། མི་ཚང་མས་ཐལ་མོ་རྡེབ་བཞིན་ཧབ་དགོད་བྱས་བྱུང་། ད་དུང་བྱིས་པ་ཞིག་
གིས་བྱ་དགའ་བླངས་ནས་ཕྱིར་ཡོང་དུས་ཐེམ་སྐས་ཀྱི་སྟེང་ནས་མར་འགྲིལ་སོང་བས།མི་
ཡོངས་རྫོགས་སྐྲག་སྟེ་ཨག་སྐད་བརྒྱབ་སོང་། ཡིན་ནའང་ཁོ་ལ་རྨས་ཅི་ཡང་ཕོག་མི་
འདུག །ཁོ་ཚོའི་ཁྲོད་དུ་བྱིས་པ་རྣམ་པ་སྣ་ཚོགས་པ་མང་པོ་འདུག་སྟེ། ལ་ལར་གཅེས་
ལངས་ཀྱི་ཉམས་དོད་ཅིང་། ལ་ལ་སྙིང་ཆུང་སྟེ་འདར་གྱིན་ཡོད་པ་དང་། ལ་ལའི་ངོ་
མདངས་དམར་པོ་སྲེའུ་དང་མཚུངས་ལ། ད་དུང་ལ་ལའི་བཟོ་ལྟས་མི་རྣམས་ལ་དགོད་ཁ་
འཆོར་དུ་འཇུག །ཁོ་ཚོ་ཐེམ་སྐས་ལས་མར་བབས་པ་ན་ཡབ་ཡུམ་ཚོས་དེ་མ་ཐག་ཏུ་ཁོ་
ཚོ་ཁྲིད་ནས་བུད་འགྲོ། བྱིས་པ་ཧ་ཅང་མང་པོ་ཞིག་ངས་ངོ་ཤེས་ཀྱིན་འདུག་སྟེ། ཁོ་རེ་ཏིས་
མགོ་ནས་རྐང་པའི་བར་གྱི་ལྭ་བ་བརྗེ་སྟེ་གསར་པ་གསར་རྐྱང་དུ་བསྒྱུར་འདུག་ཅིང་།
གདོང་ལ་འཛུམ་ཞིག་ལང་སྟེ་སོ་ཕྲེང་དཀར་པོ་ཕྱིར་མངོན་འདུག །ཡིན་ཡང་ཁོས་དེ་རིང་
སྔ་སེ་བུད་ཤིང་ཅི་འདྲའི་མང་པོ་ཞིག་ཁུར་ཡོད་པ་སུས་ཤེས་ཨང་། ཧྲི་ཀྲང་གིས་ཁོ་ལ་བྱ་
དགའི་རྟགས་མ་གནང་བའི་སྐབས་སུ། ཁོ་ལ་དཔྲལ་བའི་སྟེང་གི་དམར་ཐིག་དེ་ཇི་ལྟར་
བྱུང་བ་འདྲི་ཞོར་དུ་ཁོང་གི་ཕྱག་ཁོའི་ཕྲག་པའི་སྟེང་དུ་རེག་བྱུང་། ངས་ཁོའི་སྡོད་གནས་
ཀྱི་ཕྱོགས་སུ་བལྟས་པ་ན། ཁོའི་ཡབ་ཆེན་དང་ཡུམ་ཆེན་གཉིས་ཀའང་མཆུ་འདབ་ལག་
པས་བཀབ་ནས་དགོད་ཀྱིན་པ་མཐོང་། དེར་མཐུད་ནས་དྷེ་རོ་སི་རེད། ལུས་ཡོངས་ལ་ལྭ་
བ་སྔོན་པོ་གྱོན་ཞིང་། སྒྲོག་གུའི་སྟེང་འོད་འཁྱུག་གིན་འདུག་པ་དང་། གསེར་མདོག་གི་སྐྲ་
ལོ་འཇིལ་ལི་འཁྱིལ་ཡོད་པས། ཉམས་འགྱུར་དེ་འདྲའི་ཐགས་ཐོགས་མེད་ཅིང་ཡ་རབས་
ཚུལ་མཐུན་དུ་འདུག་པ་དང་།བཟོ་ལྟ་ནི་དེ་འདྲའི་ཡིད་དུ་འོང་ཞིང་།གསེར་མདོག་གི་སྐྲ་
ལོ་འཕྱོ་བའི་མགོ་བོ་གཟེངས་སུ་བཏེགས་འདུག་པས། ངས་དངོས་གནས་ཁོ་ལ་འོ་བྱེད་
པའི་བཟོ་ལྟ་ཞིག་སྟོན་འདོད། མི་དྲག་ཚང་མས་ཀྱང་ཁོ་ལ་ཁ་བརྡ་དང་ལག་འཇུ་བྱེད་
འདུན་འདུག །དེར་མཐུད་ནས་དགེ་རྒན་གྱིས། “ཇོའུ་ལི་ཨོ་རོ་བྷེར་ཏི” ཞེས་བོས་མ་
ཐག།དམག་དཔོན་གྱི་བུས་འཁར་བ་ཐོགས་ནས་སྟེགས་བུའི་ཕྱོགས་སུ་སོང་།བྱིས་པ་མང་
པོ་ཞིག་གིས་རོ་བྷེར་ཏིས་རང་ཉིད་བློས་གཏོང་གིས་མི་བསྐྱབས་པའི་གནས་ཚུལ་ཤེས་
ཀྱིན་ཡོད་པས། གནས་ཚུལ་དེ་ཉིད་དེ་མ་ཐག་ཏུ་ཚོགས་རའི་ནང་ཡོངས་སུ་ཁྱབ་སོང་
བར་མ་ཟད། ཐལ་མོ་རྡེབ་སྒྲ་དང་དགའ་འབོད་ཀྱི་སྐད་གློ་བུར་དུ་ཆུ་ལོག་བྱུང་བ་ལྟར་
མཁའ་རུ་འཕྱོས་ཏེ་ཚོགས་ར་ཡོངས་རྫོགས་གཡོ་ཞིང་བསྐྱོམས་པར་གྱུར། སྐྱེས་པ་ཚོ་ཡར་
ལངས་ནས་ཁོ་ལ་ལྟ་བ་དང་། བུད་མེད་ཚོས་ཁོ་ལ་ལག་རས་གཡུག་པར་བྱེད། རོ་བྷེར་ཏི་
ནི་ངང་ཚུལ་འདི་ལྟ་བུར་ཧང་སང་བར་གྱུར་ཏེ། གར་སྟེགས་ཀྱི་དཀྱིལ་དབུས་སུ་འགྲེང་
ནས་ཅི་ཞིག་བྱ་འོས་པའང་མི་རྟོགས་པར་གྱུར། ཧྲི་ཀྲང་ཕར་སོང་སྟེ་ཁོ་རང་ཉིད་ཀྱི་
འཁྲིས་སུ་འཐེན་ནས་བྱ་དགའི་གཟེངས་རྟགས་གནང་བ་དང་། ཁོ་ལ་འོ་ཞིག་བྱས་ཤིང་།
དེ་ནས་རྒྱབ་སྙེས་འདུག་སྟེགས་ཀྱི་སྟེང་དུ་བཀལ་བའི་མེ་ཏོག་གི་ཕྲེང་བ་གཉིས་ཀ་
བླངས་ཡོང་སྟེ། སོ་སོར་ཁོའི་འཁར་བ་གཉིས་ཀྱི་སྟེང་དུ་དཀྲིས་པ་དང་། མཇུག་མཐར་ཁོ་
ཁྲིད་ནས་གར་སྟེགས་མདུན་དུ་ཡོང་སྟེ་ཁོའི་ཡབ་ཆེན་ལ་སྤྲད་བྱུང་། དམག་དཔོན་གྱིས་
བུ་ཆུང་པང་དུ་བླངས་ནས། རླབས་བཞིན་འཕྱུར་བའི་“བུ་བཟང་པོ” དང་“ཁྲི་ལོར་
ཤོག” གི་དགའ་འབོད་ཁྲོད་ནས་ཕྱིར་རང་ཉིད་ཀྱི་འཁྲིས་སུ་སྡོད་དུ་བཅུག
སྙན་འཇེབས་ཀྱི་རོལ་དབྱངས་སྐད་ད་དུང་ཡང་བྲག་ཅར་འཁོར་གྱིན་འདུག །བྱིས་
པ་ཚོ་ད་དུང་ཡང་གྲལ་སྟར་བསྒྲིགས་ནས་འགྲོ་བཞིན་འདུག་ཅིང་། དེའི་ཁྲོད་དུ་ཚོང་རྩག་
རྩིག་རྒྱག་མཁན་གྱི་བུ་ཕྲུག་འདུག་ཅིང་། བཟོ་པ་དང་ཞིང་པའི་བུ་ཕྲུག་ཀྱང་འདུག །ཁོ་
ཚོ་ཚང་མ་གཤར་ཚར་བའི་རྗེས་སུ་ཧྲི་ཀྲང་གིས་གསུང་བཤད་གནང་བ་རེད། ཧྲི་ཀྲང་
གིས་གསུངས་ཚར་རྗེས་ཁྲིམས་དཔོན་གྱིས་གསུངས། ཁྲིམས་དཔོན་གྱིས་ཆེས་མཇུག་
མཐའི་གསུང་བཤད་ཀྱི་ཁྲོད་ནས་བྱིས་པ་རྣམས་ལ་གསུང་རྒྱུར། “ཁྱོད་ཚོ་འདི་ག་དང་
མ་གྱེས་པའི་སྔོན་དུ། ཧུར་བརྩོན་གྱིས་ཁྱོད་ཚོར་སློབ་སྟོན་གནང་བའི་མི་དག་བརྗེད་མི་
རུང་། རང་ཉིད་ཀྱི་མི་ཚེ་འདིའི་ནུས་ཤུགས་ཡོད་རྒུ་དང་ཟུངས་ཁྲག་ཡོད་ཚད། ཤེས་རབ་
ཀྱི་ཉིང་ཁུ་ཡོངས་རྫོགས་ཁྱོད་ཚོར་བསྟིམས་པའི་མི་ལ་གུས་འདུད་ཞུས་ཤིག །ཁྱོད་ཚོས་
ལྟོས་དང༌། ཁོང་རྣམ་པ་འདི་ན་བཞུགས་འདུག” གསུངས་ནས་ཕྱག་མཛུབ་ཀྱིས་ཟུར་
བཞུགས་ཁང་དུ་ཡོད་པའི་དགེ་རྒན་ཚོའི་ཕྱོགས་སུ་བསྟན་བྱུང་། དེ་འཕྲལ་ཚོགས་ར་
ཧྲིལ་པོའི་བྱིས་པ་ཚང་མ་མཉམ་དུ་ཡར་ལངས་ཏེ་དགའ་འབོད་བྱེད་བཞིན་དགེ་རྒན་
ང་སེམས་རྣམས་ལ་ལག་པ་གཡུག་གཡུག་གིས་གུས་འདུད་ཞུས། དགེ་རྒན་རྣམས་ཀྱང་
འགུལ་གཏིང་ནས་ཐེབས་ཏེ། ཚང་མ་ཡར་བཞེངས་ཤིང་བྱིས་པ་ཚོའི་ཕྱོགས་སུ་འཁོར་
ནས་ལག་རས་དང་ཞྭ་མོ་གཡུག་གཡུག་བྱེད།
སྐབས་འདིར། འབུད་དཀྲོལ་རུ་ཁག་གིས་ཡང་བསྐྱར་དཀྲོལ་རྡུང་བྱས་བྱུང་། དབྱི་
ཐ་ལིའི་ཞིང་ཆེན་སོ་སོའི་འཐུས་ཚབ་པ་བྱིས་པ་བཅུ་གཉིས་གར་སྟེགས་ཀྱི་མདུན་དུ་
སླེབས་ཤིང་། ལག་གདང་སྦྲེལ་ཏེ་གྲལ་བསྟར་གཅིག་ཏུ་བསྒྲིགས་བྱུང་ལ། ཚོགས་ར་ཧྲིལ་
པོར་ཡང་བསྐྱར་ཆར་རླུང་དྲག་པོ་གཡུག་པ་ལྟ་བུའི་ཐལ་མོ་རྡེབ་སྒྲས་ཁེངས་པར་གྱུར་
པ་དང་། དྲི་མེད་ཀྱི་མེ་ཏོག་ཁ་བའི་འདབ་མ་བཞིན་དུ་རྒྱུན་ཆད་མེད་པར་ཁོ་ཚོའི་ལུས་
སྟེང་དུ་གཏོར་བྱུང་།།

རྩོད་གླེང་།
ཚེས་བཅུ་དྲུག་ཉིན། རེས་གཟའ་ཕུར་བུ།

དེ་རིང་ཁོ་རེ་ཏི་དང་ངེད་གཉིས་ཀྱིས་འཁོན་རེས་བྱས་པ་ཡིན། ཡིན་ནའང་ཁོ་ལ་
བྱ་དགའི་གཟེངས་རྟགས་ཐོབ་སོང་བས་ངས་ཁོ་ལ་ཕྲག་དོག་བྱས་པ་མིན། མིན། དེ་འདྲ་
ཞིག་གཏན་ནས་མིན། གང་ལྟར་བཤད་ཀྱང་ཡོད་ཚད་ང་རང་འགྲིག་མི་འདུག །དེ་རིང་
སྔ་སེ། དགེ་རྒན་གྱིས་ཁོ་རེ་ཏི་དང་ངེད་གཉིས་གྲལ་མཚེས་བྱོས་གསུངས། ཞལ་མཁན་
ཆུང་ངུ་ལ་ན་བ་བྱུང་སོང་བས། དགེ་རྒན་གྱིས་ང་ལ་ཁོའི་ཚབ་བྱས་ཏེ་ཟླ་རེའི་གཏམ་
རྒྱུད《 རོ་མ་ཉོ་ལོའི་ཁྲག་དྲོན》བཤུ་འབྲི་བྱེད་དུ་བཅུག །ངས་བཤུ་འབྲི་བྱེད་བཞིན་པའི་
སྒང་ལ་གློ་བུར་དུ་ཁོ་རེ་ཏི་ངའི་དཔུང་པར་ཐོགས་ཙམ་བྱས་པས། སྣག་ཆུ་དེ་མ་ཐག་ཟིན་
བྲིས་དེབ་ཀྱི་སྟེང་དུ་འཐོར་ཏེ་འབྲི་དེབ་བཙོག་པོ་བཟོས་སོང་བར་མ་ཟད། ཡི་གེའང་
མིག་ལ་མི་གསལ་བར་བྱས་སོང་། ངས་ཁོ་ལ་སྡིགས་མོ་ཞིག་བྱས་པ་ན། ཁོ་འཛུམ་བཞིན་
དུ་ང་ལ་“ངས་ཆེད་དམིགས་ཀྱིས་བྱས་པ་མིན” ཟེར། སྤྱིར་ཡིན་ན་ངས་ཁོ་ལ་ཡིད་
ཆེས་བྱས་ཆོག་མོད། ངའི་སེམས་ལ་“ཧིན། བྱ་དགའ་ཐོབ་འཕྲལ་ང་རྒྱལ་སྐྱེས་ཀྱིན་
འདུག་ཨང་།” སྙམ་མུར་ཁོ་ལ་དེ་ལན་འཇལ་དགོས་བསམས་བྱུང་། ཅུང་ཙམ་འགོར་
རྗེས་ང་ཡང་ཁོ་ལ་ཐོགས་ཙམ་བྱས་པས་ཁོའི་འབྲི་དེབ་ཀྱང་བཙོག་པོར་བཟོས། ཁོ་རེ་ཏི་
ཁྲོས་ཏེ་ངོ་གདོང་ཡང་དམར་པོར་གྱུར་སོང་། “ཁྱོད་ཀྱིས་ཆེད་དམིགས་ཀྱིས་བྱས་པ་
རེད།” ཟེར་བཞིན་ཁུ་ཚུར་གནམ་ལ་འཕྱར་བྱུང་། ཡིན་ནའང་ཏག་ཏག་སྐབས་དེར་
དགེ་རྒན་གྱིས་མཐོང་བྱུང་བས། ཁོ་རེ་ཏིས་ཁུ་ཚུར་མར་ཕབ་ཅིང་ང་ལ། “ངས་ཕྱི་རོལ་
ནས་ཁྱོད་ལ་བསྒུག་འདུག” ཟེར། ངའི་སེམས་ནས་ཀྱང་ཧ་ཅང་དོགས་མི་བདེ་བར་གྱུར་
པར་མ་ཟད། ཁོང་ཁྲོའང་ཡོངས་སུ་དྭངས་པ་དང་། དེ་ལྟར་མ་བྱས་ན་ཨང་སྙམ་སྟེ་ཧ་ཅང་
འགྱོད་པར་གྱུར། ཁོ་རེ་ཏི་ནི་མི་ཧ་ཅང་བཟང་པོ་ཞིག་ཡིན། ཁོས་ཆེད་དམིགས་ཀྱིས་དེ་
ལྟར་བྱ་མི་སྲིད་པ་ཐག་ཆོད་ཡིན། ཐེངས་དེར་ང་ཁོང་ཚང་ལ་སོང་ནས་རྩེ་བའི་སྐབས་སུ།
ཁོས་ཡབ་ཆེན་ལ་རོགས་བྱས་ཏེ་ལས་ཀ་ལས་པ་དང་། ཁོའི་ནད་ཀྱིས་ཟིན་པའི་མ་ཡུམ་
ལ་སྲི་ཞུ་བསྒྲུབ་པའི་གནས་ཚུལ་དང་། ད་དུང་ཁོ་ངེད་ཚང་ལ་ཡོང་བའི་སྐབས་སུ་ངེད་
བཟའ་མི་གང་པོས་དགའ་སྤྲོ་ཆེན་པོས་དགའ་བསུ་བྱས་པ། ཡབ་ཆེན་ཡང་ཁོ་ལ་དེ་
འདྲའི་དགའ་པོ་ཡོད་པ་སོགས་གནས་ཚུལ་མང་པོ་ཞིག་ངའི་སེམས་སུ་དྲན་བྱུང་། ཀྱེ་མ།
གལ་ཏེ་ངས་ཁོ་ལ་སྡིགས་མོ་བྱས་མེད་པ་དང་། ཁོ་ལ་འོས་མེད་ཀྱི་བྱ་བ་དེ་འདྲ་བསྒྲུབས་
མེད་ན་ཅི་མ་རུང་ཨང་། ངའི་སེམས་ལ་ཡང་བསྐྱར་ཡབ་ཆེན་གྱིས་གསུངས་མྱོང་བ་སྟེ་
“སྐྱོན་ཆ་ངོས་ལེན་བྱ་རྒྱུ་ཤེས་འོས” ཞེས་ང་ལ་བསླབ་བྱ་གནང་བའི་སྐད་ཆ་དེ་དྲན་
བྱུང་། ཡིན་ནའང་ལ་རྒྱ་ཤོར་འགྲོ་བར་སྐྲག་སྟེ་ངས་རང་འགུལ་གྱིས་ཁོ་ལ་སྐྱོན་ཆ་ངོས་
ལེན་བྱེད་མི་ཕོད། ངས་ལྐོག་ཏུ་མིག་ཟུར་གྱིས་ཁོ་ལ་ལྟ་བཞིན་བསྡད་པ་ན། ཁོའི་ལྭ་བའི་
ཕྲག་སྟེང་གི་སྲུབས་ཀ་འཐོར་ཡོད་པ་མཐོང་། ཕལ་ཆེར་བུད་ཤིང་ཁུར་བ་མང་བའི་རྐྱེན་
ཡིན་རྒྱུ་རེད་ཨང་། དེ་ལྟར་སྙམ་པས་ངའི་སེམས་ནས་ཕྱིར་ལྡོག་གིས་ཁོ་རེ་ཏི་ཧ་ཅང་
གཅེས་སུ་འོས་པའི་ཚོར་སྣང་བྱུང་སོང་། ངའི་སེམས་ནས་ཤབ་ཤུབ་ངང་“སྤོབས་པ་
བསྐྱེད་ཅིག” ཅེས་བསྐུལ་ཀྱང་། འོན་ཀྱང་“དགོངས་པ་མ་ཚོམ” ཞེས་པའི་ཡིག་འབྲུ་
བཞི་པོ་དེ་མིད་པར་ཐོགས་ནས་བཤད་མི་ནུས་པར་གྱུར་འགྲོ། ཁོ་རེ་ཏིས་དུས་ངེས་མེད་
ངང་ང་ལ་གཟུར་ལྟ་རེ་བྱེད་མོད། འོན་ཀྱང་ཁོའི་མིག་མདངས་ལས་མངོན་པ་ནི་ཞེ་སྡང་
མ་ཡིན་པར་སྐྱོ་སྣང་རེད། ངས་ཀྱང་ཁོའི་སྟེང་ལ་མིག་བགྲད་དེ་བལྟས་ནས་ངའང་ཁོ་ལ་
མི་སྐྲག་པའི་བརྡ་བསྟན། ཁོས་ཡང་བསྐྱར་ང་ལ་“ངས་ཕྱི་རོལ་ནས་ཁྱོད་ལ་བསྒུགས་
འདུག” ཟེར། ངས་ཀྱང་ལན་དུ་“ངས་ཀྱང་ཁྱོད་ལ་བསྒུགས་འདུག” ཅེས་བཤད།
འོན་ཀྱང་ངའི་སེམས་སུ་དྲན་གྱིན་པ་ནི་ཡབ་ཆེན་གྱིས་ང་ལ་གསུངས་པའི་སྐད་ཆ་
སྟེ། “གལ་ཏེ་ཁྱོད་རང་འཆུགས་སོང་ན། གཞན་གྱིས་ཁྱོད་ལ་རྡུང་ཡང་། ཁྱོད་ཀྱིས་གཏན་
ནས་ལག་འགུལ་མི་རུང་། རང་སྲུང་བྱོས་དང་དེ་རེད།” ཞེས་པ་དེ་རེད། ངའི་སེམས་ལ་
“རང་སྲུང་ཁོ་ན་བྱས་ཏེ། ལག་འགུལ་མི་རུང་།” དེ་ལྟར་ན་རྗེས་སུ་ང་རང་སྐྱིད་པོ་ཞིག་
གཏན་ནས་ཡོང་རྒྱུ་མ་རེད་སྙམ་མུར། སེམས་ཧ་ཅང་མི་སྐྱིད་པར་གྱུར་ཏེ་དགེ་རྒན་གྱིས་
སློབ་ཁྲིད་བྱས་པའི་ཚིག་གཅིག་ཀྱང་རྣ་ནང་དུ་མི་འགྲོ་བར་འདུག །ངས་གཞི་ནས་སློབ་
ཁྲིད་གྲོལ་བའི་དུས་ཚོད་ལ་སླེབས་པའི་བར་དུ་བསྲན་ཚུགས་བྱ་ཐུབ་སོང་། སྲང་ལམ་དུ་
སླེབས་རྗེས།ང་གཅིག་པུ་འགྲོ་བཞིན་ཡོད་ཅིང་། རྒྱབ་ཕྱོགས་སུ་ཁོ་རེ་ཏི་རྗེས་སུ་འབྲངས་
ཡོང་གིན་པ་ཐོས་བྱུང་། ངས་གོམ་པ་སྤོ་མཚམས་བཞག་སྟེ་ལག་ཏུ་ཐིག་ཤིང་བསྣམས་
ནས་ཁོ་ལ་བསྒུགས་བསྡད། ཁོས་ང་བསྙེགས་ནས་སླེབས་བྱུང་བས་ངས་ཀྱང་ཐིག་ཤིང་
ཡར་ཕྱར་བ་ན། “མིན། ཨེན་རི་ཁོ།” ཁོ་རེ་ཏི་འཛུམ་བཞིན་དུ་ལག་པས་ཐིག་ཤིང་ཕར་
དེད་དེ། ལྷོད་འཇམ་ངང་ང་ལ། “ང་ཚོ་ཡང་བསྐྱར་སྔོན་ཆད་བཞིན་གྲོགས་པོ་བཟང་པོ་
བྱ་ཨང” ཟེར། ང་རང་དེ་མ་ཐག་ཏུ་ཧང་སང་བར་གྱུར། གློ་བུར་དུ་ངའི་ཚོར་སྣང་ཞིག་
ལ་ལག་པ་ཟུང་ངའི་ཕྲག་སྟེང་དུ་བཞག་འདུག་ཅིང་། ང་རང་ཡང་ཁོའི་པང་དུ་འཁྱུད་
ཟིན་འདུག། “ཡང་བསྐྱར་འདི་ལྟར་བྱ་མི་སྲིད།ཡང་བསྐྱར་འདི་ལྟར་བྱ་མི་སྲིད།” ངས་
དེ་ལྟར་ལན་བཏབ། དེ་ལྟར་ང་ཚོ་དགའ་དགའ་སྤྲོ་སྤྲོའི་ངང་སོ་སོར་གྱེས་པ་ཡིན། ཁྱིམ་
དུ་ལོག་རྗེས་ངས་དོན་དག་དེ་ཡབ་ཆེན་ལ་བཤད། མ་གཞི་ནས་ངས་དམིགས་པ་ནི་ཡབ་
ཆེན་དགའ་རུ་གཞུག་སྙམ་པ་དེ་ཡིན་མོད།ཡིད་དུའང་མ་དྲན་པ་ནི་ཡབ་ཆེན་གྱི་བཞིན་
མདངས་དེ་མ་ཐག་ཏུ་ནག་རོག་གེར་གྱུར་ནས། “ཁྱོད་རང་འཆུགས་པ་ཡིན་ཕྱིན། ཁྱོད་
ཀྱིས་ཐོག་དང་པོར་ལག་པ་བསྲིངས་ཏེ་ཁོ་ལ་བཟོད་སྒོམ་གནང་རེ་ཞུ་འོས་པར་མ་ཟད།
་མི་དེ་ལས་ཀྱང་ཁྱོད་ཀྱིས་ཁྱོད་ལས་ལྷག་པའི་སློབ་གྲོགས་ཤིག་དང་། ལྷག་པར་དུ་དམག་མི
ཞིག་གི་བྱིས་པར་གཏན་ནས་ཐིག་ཤིང་འཕྱར་མི་འོས།” གསུང་བཞིན་ངའི་ལག་ནས་
ཐིག་ཤིང་འཕྲོག་ཅིང་། དུམ་བུ་གཉིས་སུ་བཅག་རྗེས་གྱང་ཟུར་ཞིག་ཏུ་གཡུགས་སོང་། །

ང་ཡི་གཅེན་མོ།
ཚེས་ཉེར་བཞི་ཉིན། རེས་གཟའ་པ་སངས།

ཨེན་རི་ཁོ། ཁྱོད་ཀྱིས་ཁོ་རེ་ཏིར་བཀུར་བརྩི་བྱས་པ་མི་ལེགས་པས་ཡབ་ཆེན་གྱིས་
ཁྱོད་ལ་ལེ་བདའ་བྱས་ཟིན་མོད། ཁྱོད་ཀྱིས་ང་ལ་ལྟ་སྟངས་འདི་འདྲ་འཛིན་དོན་ཅི་ཡིན།
ཁྱོད་ཀྱིས་ཤེས་མི་སྲིད། ཁྱོད་ཀྱིས་ངའི་སེམས་ཅི་འདྲ་ཞིག་སྡུག་ཏུ་བཅུག་སོང་ཨང་།
ཁྱོད་ཆུང་ངུ་ཡིན་དུས། ངས་ཁྱོད་རང་བློས་མ་ཆོད་པར་གྲོགས་མོ་ཚོ་དང་ལྷན་དུ་རྩེ་
རུའང་མ་སོང་བར། ཉིན་གང་པོར་ཁྱོད་ཀྱི་སྒུལ་སླེའི་འགྲམ་ནས་ཁྱོད་རང་བསྲུངས་ནས་
བསྡད་པ་ཡིན། ཁྱོད་ལ་ན་བ་བྱུང་བའི་སྐབས་སུ། ཞག་མ་རེ་རེའི་ནམ་གུང་དུ་ང་རང་
ཡར་ལངས་ནས་ཁྱོད་ཀྱི་དཔྲལ་བར་རེག་སྟེ་ཁྱོད་ལ་ད་དུང་ཚ་རྒྱག་གིན་ཡོད་མེད་ལ་
བལྟ་དགོས་ཀྱིན་འདུག །ཡིན་ནའང་ཁྱོད་ཀྱིས་འདི་ལྟར་ང་ཡི་སེམས་སྡུག་ཏུ་བཅུག་
སོང་། གལ་ཏེ་ཉིན་ཞིག་ལ་ང་ཚོའི་ཁྱིམ་འདིར་རྐྱེན་ངན་གནམ་གྱིས་མི་ཁོགས་པ་བྱུང་
ནའང་། ཁྱོད་ཀྱི་གཅེན་མོས་སྔར་བཞིན་ཡུམ་ཆེན་བཞིན་དུ་ཁྱོད་ལ་སྲུང་སྐྱོབ་བྱ་ངེས།
ནམ་ཞིག་ཡབ་ཡུམ་ཟུང་ཚེ་ལས་འདས་སོང་ནའང་། ང་ནི་ཁྱོད་ཀྱི་ཆེས་བློས་ཐུབ་ཀྱི་
གྲོགས་པོ་ཡིན། ང་ནི་ཁྱོད་ལ་སེམས་གསོ་བྱས་ཆོག་པའི་མི་གཅིག་པུ་དེ་ཡིན། གལ་ཏེ་
དགོས་མཁོ་བྱུང་ན། ངས་ད་དུང་གཞན་ལ་གཡོག་བྱས་ནས་ཀྱང་། ཁྱོད་ལ་སྒོང་ཕྱེ་ཉོ་
སྤྱད་དང་ཁྱོད་ཀྱི་སློབ་ཡོན་འཚོལ་ངེས་ཡིན། ད་དུང་རྗེས་ཕྱོགས་ཁྱོད་རང་ནར་སོན་
ནའང་ངས་ནམ་ཡང་ཁྱོད་རང་སེམས་ཀྱིས་སྙོར་ངེས། ཁྱོད་ཧ་ཅང་རྒྱང་རིང་བའི་ཡུལ་
དུ་ཕྱིན་ནའང་ངས་དུས་དང་རྣམ་པ་ཀུན་ཏུ་ཁྱོད་རང་དྲན་ངེས་ཡིན་ཏེ། རྒྱུ་མཚན་ནི་
ང་ཚོའི་ཁྲག་རྒྱུན་འདྲེས་ཡོད་པ་དང་འུ་གཉིས་ཀ་མཉམ་དུ་ནར་སོན་ཡོང་བའི་སྟབས་
ཀྱིས་ཡིན། ཨེན་རི་ཁོ་ཨང་། ཁྱོད་ཀྱིས་ཡིད་ཆེས་བྱ་དགོས། གལ་ཏེ་རྗེས་ཕྱོགས་སུ་མི་
འདོད་པའི་དོན་དག་ཅིག་བྱུང་ཚེ། ཁྱོད་ཀྱིས་གཅེན་མོ་ང་བཙལ་ནས་ཡོང་ངེས་ཅན་
ཡིན། ཁྱོད་ཀྱིས་ང་ལ། “གཅེན་མོ་ལགས། ངས་ཁྱོད་ཀྱི་འཁྲིས་སུ་བཅར་ནས། ང་ཚོས་
མཉམ་དུ་འདས་ཟིན་པའི་བདེ་སྐྱིད་ཀྱི་ལོ་ཟླ་དེ་དག་ལ་ཕྱིར་དྲན་ཞིག་བྱ་ཨང་། ཁྱོད་
ཀྱིས་ཡབ་ཆེན་དང་ཡུམ་ཆེན་ང་ཚོས་མཉམ་དུ་འཚོ་བ་རོལ་བའི་སྤྲོ་སྐྱིད་ཀྱི་དུས་
སྐབས་དེ་ད་དུང་དྲན་གྱིན་ཨེ་འདུག །དེ་ནི་ཅི་འདྲའི་བདེ་སྐྱིད་ལྡན་པའི་ཕྱིར་དྲན་
ཞིག་རེད་ཨང་།” ཟེར་སྲིད། ཀྱེ། ཨེན་རི་ཁོ། ཁྱོད་ཀྱི་གཅེན་མོས་དུས་ག་འདྲ་ཡིན་ཡང་
ལག་ཟུང་ཡངས་པར་དཀྱེལ་ཏེ་ཁྱོད་ཀྱི་ལོག་ཕེབས་ལ་བསྒུག་ངེས། སྙིང་ཉེ་བའི་ནུ་བོ་
ལགས། ངས་ད་སྔོན་ལས་བདའ་བྱས་པར་ཁྱེད་ཀྱིས་བཟོད་གསོལ་གནང་རོགས། ངས་
ཁྱོད་ལ་ན་སེམས་འཛིན་མི་སྲིད། ཁྱོད་ཀྱིས་ཡང་བསྐྱར་ང་རང་ཡིད་སྐྱོ་རུ་བཅུག་ཀྱང་།
དེ་ལ་བརྩི་རན་ཅི་ཞིག་འདུག་ཨང་། ཁྱོད་ནི་ནམ་ཡིན་ཡང་ངའི་ནུ་བོ་ཡིན། ངའི་སྙིང་ཉེ་
བའི་ནུ་བོ་ཆུང་ཆུང་ཨང་། ཁྱོད་ནི་ངའི་སེམས་ནང་དུ་ནམ་ཡིན་ཡང་ཆུང་ངུའི་དུས་སུ་
ངས་པང་བཞིན་པའི་ཁྱོད་ཀྱི་རྣམ་པ་དེ་ཡིན། དེ་དུས་ཁྱོད་དང་ང་རང་ལྷན་དུ་ང་ཚོའི་
ཡབ་ཆེན་དང་ཡུམ་ཆེན་ལ་འདང་རྩིས་ཆེ་མྱོང་ཞིང་། ངས་ཁྱོད་ལ་བལྟས་ནས་དལ་བུར་
ནར་སོན་པ་དང་། རྣམ་དག་གི་མིང་སྲིང་བྱས་ཏེ་ལོ་ཟླ་མང་པོ་བསྐྱལ་ཡོང་བ་ཡིན། ད་ལྟ།
ཁྱོད་ཀྱིས་ཤོག་བྱང་འདིའི་སྟེང་དུ་ང་ལ་སེམས་གསོའི་ཚིག་འགའ་བཤད་རོགས། ང་རང་
དགོང་མོ་ཡང་བསྐྱར་འདིར་ཡོང་སྟེ་བལྟས་ཆོག ཨེན་རི་ཁོ་ཨང་། ང་ནི་ནམ་ཡིན་ཡང་
ཁྱོད་ཀྱི་སྟེང་ལ་ཁོང་ཁྲོ་ལངས་མི་སྲིད། དོན་འདི་ཁྱོད་ཀྱིས་གསལ་པོར་ཤེས་ཕྱིར། ངས་
མདང་དགོང་ཁྱོད་ཧ་ཅང་ཐང་ཆད་དེ་གཉིད་པ་མཐོང་བའི་སྐབས་སུ། ངས་ཁྱོད་ཀྱི་ཚབ་
བྱས་ཏེ་ཁྱོད་ཀྱིས་ན་བ་བྱུང་བའི་ཞལ་མཁན་ཆུང་ངུས་བཤུ་འབྲི་བྱ་དགོས་པའི་ཟླ་རེའི་
གཏམ་རྒྱུད《རོ་མ་ཉོ་ལོའི་ཁྲག་དྲོན》བཤུ་འབྲི་བྱས་ཚར་ཏེ། ཁྱོད་ཀྱི་གཡོན་ཕྱོགས་ཀྱི་
འཐེན་སྒམ་ནང་དུ་བཞག་ཡོད། ང་ལ་གློ་བ་ཉེ་བའི་ཚིག་འགའ་ཤོད་དང་། ཨིན་ལེ་ཁོ།
ཁྱོད་ཀྱི་གཅེན་མོ་སེལ་ཝི་ཡ་ནས།
ང་ལ་ཁྱོད་ཀྱི་ལག་ཟུང་ལ་འོ་བྱེད་པའི་ཐོབ་ཐང་མི་འདུག
ཨེན་རི་ཁོ་ནས།

རོ་མ་ཉོ་ལོའི་ཁྲག་དྲོན། (ཟླ་རེའི་གཏམ་རྒྱུད)

དགོང་མོ་དེར། ཧྥེ་རུའུ་ཆོ་ཚང་གི་ཁྱིམ་ནང་ལྷག་པར་དུ་ལྷིང་འཇགས་སུ་སྣང་།
ཁོའི་ཡབ་ཆེན་ཀྱིས་ཚོང་ཁང་ཞིག་གཉེར་གྱིན་ཡོད་ཅིང་། ཡབ་ཆེན་ནི་ཧྥོར་ལིར་ཚོང་
འདྲེན་བྱེད་དུ་སོང་བ་དང་། ཁོའི་ཡུམ་ཆེན་ཡང་བུ་མོ་ལུའུ་ཡི་ཇིའུ་ནའི་མིག་ལ་
གཤགས་བཅོས་བྱ་དགོས་པས་ཡབ་ཆེན་དང་ལྷན་དུ་བུད་སོང་། ཁོ་ཚོ་ནི་ཉིན་གཉིས་
པར་གཞི་ནས་ཕྱིར་ཁྱིམ་དུ་ལོག་ཐུབ། ཁྱིམ་ནང་དུ་རོགས་རམ་བྱེད་ཀྱིན་པའི་གཡོག་མོ་
ཞིག་ཡོད་ཀྱང་། ཁོ་མོ་ནི་མུན་རུབ་པ་དང་ཁྱིམ་དུ་ལོག་སོང་བས། ཁྱིམ་ནང་དུ་རྐང་པ་
གཉིས་ཞ་འཁུམས་སུ་གྱུར་པའི་རྨོ་མོ་དང་ལོ་བཅུ་གསུམ་ལ་སོན་པའི་ཧྥེ་རུའུ་ཆོ་མ་
གཏོགས་མེད།
ཁོ་ཚང་སྡོད་ས་ནི་ཁང་ལེབ་བསྟར་མ་ཆེ་རྒྱུ་མེད་པ་ཞིག་ཡིན་ཞིང་། ལམ་ཆེན་
གྱི་འགྲམ་དུ་གཏད་ནས་ཡོད་པ་དང་། ཧྥོར་ལིའི་ཉེ་འདབས་ཀྱི་སྡེ་བ་ཞིག་དང་ཐག་ཉེ་
སྟེ། ཕལ་ཆེར་མདའ་རྒྱང་གང་གི་བར་ཐག་མ་གཏོགས་མེད་ཟེར་ཆོག །ཁོ་ཚང་གི་ཉེ་
འགྲམ་དུ་སྡོད་མི་མེད་པའི་ཁང་སྟོང་ཞིག་ཡོད་པ་དེ་ཟླ་གཉིས་ཀྱི་སྔོན་དུ་མེ་ཆེན་ཤོར་
ཏེ་བསྲེགས་སོང་། དེ་ནི་སྔོན་ཆད་མགྲོན་ཁང་ཆུང་བ་ཞིག་ཡིན་པས་མགྲོན་ཁང་གི་སྒོ་
བྱང་འཚིགས་རོ་ད་དུང་ཡང་འདུག །ཧྥེ་རུའུ་ཆོ་ཚང་གི་ལྟག་རྒྱབ་ནི་ར་སྐྱོར་བསྐོར་
ཡོད་པའི་ཚོད་ར་ཆུང་ཆུང་ཞིག་ཡིན་ཞིང་། ར་སྐྱོར་གྱི་སྟེང་དུ་ལྕགས་ཁྲའི་སྒོ་ཞིག་
ཡོད་པ་ལས་ཕར་འཛུལ་ཚུར་འཛུལ་བྱས་ཆོག །ཁོ་ཚང་གི་ཚོང་ཁང་སྒོའང་ཁྱིམ་ཚང་
གི་སྒོ་ཡིན་ཏེ་མདུན་གྱི་ལམ་ཆེན་གྱི་ཕྱོགས་སུ་གཏད་ནས་ཡོད་ཅིང་། མཐའ་འཁོར་
ཡོངས་རྫོགས་ཁྱོན་ཡངས་པའི་ཞིང་ས་ཡིན་པ་དང་། དེར་ལོ་ཏོག་གི་རིགས་དང་དར་
ཤིང་བཙུགས་ཡོད། དེ་ནས་ཕར་སོང་ཚེ་ཧ་ཅང་ལྷིང་འཇགས་ཀྱི་གྲོང་སྡེ་དེ་ཡིན།
དུས་ཚོད་ནི་ནམ་གུང་ལ་སླེབས་ཟིན་འདུག །ཕྱི་རོལ་ཏུ་ད་དུང་ཆར་བ་འབབ་
ཀྱིན་བཞིན་དུ་རླུང་གཡུག་གིན་འདུག །ཧྥེ་རུའུ་ཆོ་དང་རྨོ་མོ་གཉིས་ཀ་ད་དུང་ཟ་མ་
བཟའ་སའི་ཁང་པའི་ནང་དུ་ཡོད་པ་དང་། དེ་ག་དང་ཚོད་རའི་བར་དུ་ཧ་ཅང་ཆུང་བའི་
ཁང་པ་ཞིག་ཡོད་ཅིང་། དེའི་ནང་དུ་ཅ་ལག་རྙིང་པ་དག་སྤུངས་ཏེ་ཡོད། ཧྥེ་རུའུ་ཆོ་ནི་
ཉིན་གང་པོར་ཕྱི་རོལ་ཏུ་སྨྱོ་རྒྱུགས་བྱས་ཏེ་དགོང་མོ་ཆུ་ཚོད་བཅུ་གཅིག་གི་སྐབས་སུ་
གཞི་ནས་ཁྱིམ་དུ་ལོག་པ་རེད་ལ། དེའི་བར་དུ་རྨོ་མོའི་སེམས་ཧ་ཅང་མ་བདེ་བར་སྤྲོ་
བདེའི་རྐུབ་སྟེགས་ཞིག་གི་སྟེང་དུ་ཙོག་ནས་ཁོ་ལ་བསྒུགས་ནས་བསྡད། ཁོ་མོར་
དབུགས་འཚང་སྐྱེས་པས་ཉལ་ནས་ངལ་གསོ་བྱ་མི་རུང་བས་རྒྱུན་དུ་ཉིན་ཧྲིལ་པོ་དང་
ཐ་ན་མཚན་གང་པོར་ཡང་ཁོ་མོ་འདི་ནས་ཙོག་སྡོད་པ་རེད། ཆར་བ་ད་དུང་འབབ་ཀྱིན་
ཡོད་པ་དང་། རླུང་གཡུག་སྟེ་ཆར་ཐིགས་ཀྱིས་རྒྱུན་ཆད་མེད་པར་དྲ་མའི་ངོས་སུ་འབྲབ་
རྡེག་བྱེད་ཀྱིན་འདུག །སྨག་ནག་གི་མཚན་མོ་འདིར་ཧྥེ་རུའུ་ཆོ་ངལ་དུབ་ཀྱིས་ཉོབ་སྟེ་
ཁྱིམ་ནང་དུ་སླེབས་དུས། ལུས་ཧྲིལ་པོ་འདམ་འབག་གིས་སྦགས་ཤིང་ལྭ་བ་ཧྲལ་ཧྲུལ་
རལ་འདུག་ལ། དཔྲལ་བའི་སྟེང་དུ་ད་དུང་རྡོ་བས་བརྒྱབ་པའི་ཤུལ་སྐྲངས་ཤིང་སྔོན་
པོར་གྱུར་འདུག །ཁོས་ཡང་བསྐྱར་མི་གཞན་ལ་རྡུང་རེས་བརྒྱབ་པ་ཡིན་འདུག །ད་དུང་
རྒྱལ་སྐུགས་བྱེད་སར་སོང་སྟེ་སྒོར་མོ་ཡོད་ཚད་ཤོར་ཚར་བར་མ་ཟད། ཐ་ན་ཞྭ་མོ་ཡང་
གྲོག་མོའི་ནང་དུ་ལྷུང་སྟེ་བོར་འདུག
ཐབ་ཚང་ནང་དུ་སྣུམ་སྒྲོན་གཅིག་ལས་སྒྲོན་མེད་ཅིང་། དེ་ཡང་གྲུ་ཕུག་གི་སྒྲོག་ཙེ་
ཞིག་གི་སྟེང་སྟེ་རྨོ་མོ་སྡོད་སའི་སྤྲོ་བདེའི་རྐུབ་སྟེགས་ཀྱི་འགྲམ་དུ་བཞག་ཡོད་ནའང་།
གང་ལྟར་རྨོ་མོས་དེ་མ་ཐག་ཏུ་ཚ་བོའི་ཉམས་ཤོར་བའི་རྣམ་པ་དེ་ཚོར་རྟོགས་བྱུང་སོང་།
ཁོས་ཕྱི་རོལ་ཏུ་དོན་ངན་བསྒྲུབས་པ་ཕྱེད་ཙམ་ཁོ་མོས་བརྟག་སྟེ་ཤེས་འགྲོ་ལ། ཕྱེད་ཙམ་
ཁོ་རང་ཉིད་ཀྱིས་རང་ཉེས་དྲང་ཞུ་བྱས་འགྲོ།
རྨོ་མོས་ནི་ཚ་བོ་འདི་ལ་སྙིང་ནས་གཅེས་ཤིང་། ཁོ་མོས་ཚ་བོས་ཕྱི་རོལ་ནས་དོན་
དག་ཅི་ཞིག་བྱས་པ་ཤེས་པའི་རྗེས་སུ་དེ་མ་ཐག་ཏུ་ངུས་བྱུང་ལ། ཅུང་ཙམ་འགོར་རྗེས་
ཁོ་མོས་བཤད་རྒྱུར།
“ཀྱེ་ཧུད། ཁྱོད་ཀྱིས་ཁྱོད་ཀྱི་རྨོ་མོ་སྙིང་རྗེ་ཅུང་ཙམ་ཡང་སྐྱེས་ཀྱིན་མི་འདུག །
ཁྱོད་ཀྱི་ཡབ་ཡུམ་ཁྱིམ་དུ་མེད་པ་དང་བསྟུན་ནས་ང་ལ་སེམས་སྡུག་ཏུ་བཅུག་བྱུང་། ཁྱོད་
ཀྱིས་ང་གཅིག་པུ་ཁྱིམ་དུ་དོར་ནས་ཏག་ཏག་ཉིན་གཅིག་འགོར་སོང་། ཁྱོད་ཀྱིས་ང་ལ་
སྙིང་རྗེ་ཅུང་ཙམ་ཡང་སྐྱེས་ཀྱིན་མི་འདུག །ཁྱོད་ཀྱིས་རང་ཉིད་ལ་སེམས་ཆུང་བྱ་དགོས།
ཧྥེ་རུའུ་ཆོ། ཁྱོད་ལོག་ལམ་དུ་འཕྱན་ཟིན་འདུག རྗེས་ཕྱོགས་སུ་སྡུག་མྱོང་དགོས་རྒྱུ་རེད།
ངས་མི་མང་པོ་མཐོང་མྱོང་། དེང་ཐོག་ད་ལྟའི་ཁྱོད་དང་གཅིག་མཚུངས་རེད་ཅིང་།
མཇུག་མཐར་འབྲས་བུ་བཟང་པོ་ཞིག་མི་འདུག །ཁྱོད་ཉིན་བཞིན་འདི་ལྟར་འཁྱམས་
ཉུལ་བྱས་ཏེ་མི་ལ་རྡུང་རེས་བྱེད་པ་དང་། ཤོ་བརྒྱབ་ནས་སྒོར་མོ་ཤོར་ཚེ་མི་ལ་རྡོ་བས་
རྒྱག་པ་བཅས་བྱེད་ན། རིམ་བཞིན་དུ་ཁྱོད་ཀྱིས་མི་ལ་གྲི་ཡིས་ཀྱང་གཙགས་སྲིད། དེར་
མཐུད་ནས་སྤྱོད་ངན་རེ་རེ་བཞིན་འགོས་ཏེ་མཐའ་མར་གཞན་གྱི་དངོས་པོ་བརྐུས་ཏེ་
ཆོམ་རྐུན་དུའང་འགྱུར་ངེས་རེད།” ཅེས་ཟེར།
ཧྥེ་རུའུ་ཆོ་ནི་རྨོ་མོའི་འཁྲིས་སུ་ལངས་ནས་ཉན་གྱིན་འདུག་ཀྱང་། མགོ་བོ་དང་
གར་སྨད་ཅིང་སྨིན་མ་གཅིག་ཏུ་བསྡུས་ནས་ཕྱི་རོལ་ཏུ་རྡུང་རེས་བྱས་པའི་ཁོང་ཁྲོ་ད་
དུང་ཞི་མི་འདུག །ཡིད་དུ་འོང་བའི་སྐྲ་ལོ་འཛིང་སྟེ་དཔྲལ་བའི་ངོས་སུ་བསྣར་ཞིང་།
ལྗང་མདོག་གི་མིག་ཟུང་རྡེབ་ཙམ་ཡང་མི་བྱེད་པར་ཐང་ངོས་སུ་ཅེར་འདུག།
“རྒྱལ་སྐུགས་པ་ནས་དངོས་པོ་རྐུ་བའི་བརྒྱུད་རིམ་ཅི་འདྲ་ཞིག་ཡིན་རྒྱུ་རེད།”
རྨོ་མོས་ཡང་དང་བསྐྱར་དུ་བཤད་རྒྱུར། “བསམ་བློ་ཡག་པོ་ཞིག་ཐོངས་དང་། ཧྥེ་རུའུ་
ཆོ། ཁྱོད་ཀྱིས་ང་ཚོ་འདི་གའི་མི་ངན་ཝི་ཏོ་མོ་ཙོ་ཉི་ལ་ལྟོས་དང་། ཉིན་བཞིན་ཁྱི་ལྡོམ་
ལྟར་གང་སར་འཕྱན་ནས་སྡོད། ལོ་ཉེར་བཞི་ལས་མ་རེད་ཀྱང་བཙོན་ཁང་ཐེངས་
གཉིས་ལ་བསྡད་པ་དང་། ཁོའི་ཡུམ་ཆེན་ཡང་ཁྲོང་ཁྲོ་དང་སྐྱོ་སྡུག་གིས་ཤི་བ་རེད། ཁོའི་
ཡབ་ཆེན་ལ་ཡང་ཁོར་ཐབས་བཀོད་མ་བྱུང་བས། ཁོ་དང་ཁ་གྱེས་སུའེ་ཙེར་ལ་འགྲོ་
དགོས་བྱུང་བ་རེད། མི་འདི་ལ་ལྟོས་དང་། ཁྱོད་ཀྱི་ཡབ་ཆེན་ཀྱིས་ཀྱང་ཁོ་ལ་ཁ་ཡ་བྱེད་
ཀྱིན་མེད་པ་མིན་ནམ། ཁོ་ཉིན་བཞིན་མི་ངན་སྐོར་ཞིག་དང་ལྷན་དུ་འགྲོ་སྡོད་བྱེད་
ཀྱིན་འདུག་པས། ནམ་ཉི་མ་ཞིག་ལ་བཙོན་ཁང་དུ་ཚེ་སྡོད་བྱ་དགོས་ངེས། ངས་སྔོན་
ཞིག་ནས་ཁོས་འདི་ལྟར་བྱ་ངེས་པ་ཤེས་ཡོད།དེང་ཐོག་ཁོ་ཡང་ད་ལྟའི་ཁྱོད་འདྲ་བ་ཞིག་
ཡིན། གལ་ཏེ་ཁྱོད་ཀྱང་ཁོ་འདྲ་བ་ཞིག་ཏུ་གྱུར་ཚེ། ཁྱོད་ཀྱི་ཡབ་ཡུམ་གཉིས་ཀའང་ཁོ་
ཚང་གི་རང་བཞིན་གཅིག་མཚུངས་སུ་འགྱུར་ཐག་ཆོད་རེད།”
ཧྥེ་རུའུ་ཆོ་ཡིས་ཁ་ཅི་ཡང་མི་གྲགས་པར་ཉན་ནས་འདུག །དོན་ངོ་མར་ཁོའི་ཁོག་
པ་མི་བཟང་རྒྱུ་མེད་མོད། ཁོ་རང་གི་སྤྱོད་ལམ་དེ་དག་རྒྱུན་སྲོལ་ནས་འགལ་བ་དེ་རེད།
དེ་ནི་ཁོ་ལ་ཀུན་སློང་ངན་པ་ཞིག་ཡོད་པའི་རྒྱུ་མཚན་མ་ཡིན་པར་ཁོ་ད་དུང་ལོ་ན་
གཞོན་ཞིང་སྤོབས་པ་ཆེ་དྲགས་པའི་རྐྱེན་གྱིས་རེད། ཁོའི་ཡབ་ཆེན་གྱིས་ཁོ་ལ་རྒྱུས་ལོན་
བྱེད་དེ། ཁོའི་ནང་སེམས་ནི་བཟང་པོ་ཞིག་འདུག་པས། སྤྱིར་བཏང་མ་ཡིན་པའི་དོན་
དག་ཙམ་བྱུང་བ་དེ་རེད་སྙམ་ནས། ཁོ་ལ་གཅུན་འདོམས་བྱེད་རྒྱུ་ལྷོད་ཡང་དུ་བཏང་བ་
རེད། བྱིས་པ་འདིའི་རང་གཤིས་ནི་ཧ་ཅང་བཟང་པོ་ཡོད་ཀྱང་ཨུ་ཚུགས་ཆེ་ཐལ་དྲགས་
པ་འདུག །རང་ཉིད་ནོར་འདུག་པ་ཤེས་ནའང་། ཁྱོད་ཀྱིས་ཁོའི་ངག་ནས་“ང་ནོར་
འདུག །རྗེས་ཕྱོགས་དེ་འདྲ་མི་བྱ་ཐག་ཆོད་ཡིན། ཁྱོད་ཀྱིས་ང་ལ་བཟོད་སྒོམ་གནང་
རོགས།” ཟེར་བར་རེ་སྒུག་བྱ་དགོས་ཚེ། དེ་ནི་ཧ་ཅང་དཀའ་མོ་ཞིག་ཡིན། ལན་རེར་
ཁོའི་སེམས་གཏིང་ནས་ཡིད་འགུལ་ཐེབས་ཀྱིན་ཡོད་ཀྱང་། རང་བཀུར་གྱི་བསམ་པ་
ཐལ་དྲགས་པས་ཕྱིར་མངོན་དུ་གཏན་ནས་འཇུག་མི་སྲིད།
རྨོ་མོས་ཁོས་ཁ་ཅི་ཡང་གྲགས་པ་མཐོང་ནས།ཡང་མུ་མཐུད་དུ་བཤད་རྒྱུར།
“ཀྱེ། ཧྥེ་རུའུ་ཆོ། ཁྱོད་ཀྱིས་ང་ལ་ངོས་ལེན་བྱེད་པའི་སྐད་ཆ་ཚིག་གཅིག་ཀྱང་མི་
བཤད་པ་ཡིན་ནམ། ཁྱོད་ཀྱིས་ལྟོས་དང་། ངའང་ན་སྟེ་ཚད་འདི་འདྲ་བ་ཞིག་ཏུ་ལྷུང་
འདུག །མྱུར་དུ་ཚེ་ཕྱི་མར་འགྲོ་བའི་མི་རུ་གྱུར་འདུག །ཁྱོད་ཀྱིས་མུ་མཐུད་དུ་ཁྱོད་ཀྱི་ཨ་
མ་ཡི་ཨ་མ་སེམས་སྡུག་ཏུ་མ་འཇུག །ངས་མྱུར་དུ་ལྕོགས་རྒྱུ་མ་རེད། ང་ལ་མུ་མཐུད་དུ་
མིག་ཆུ་བཞུར་དུ་མི་འཇུག་རོགས། ང་རང་གདོད་ནས་ཁྱོད་ལ་ཅི་འདྲའི་འདང་རྩིས་ཆེ་
ཨང་། ཁྱོད་བཙས་ནས་ཟླ་འགའ་ལོན་པ་ནས་བཟུང་། ང་རང་ནམ་གང་པོར་མ་གཉིད་
པར་ཁྱོད་ཀྱི་སྒུལ་སླེ་བསྒུལ་ནས་བསྡད་པ་ཡིན། ཁྱོད་ཀྱི་ཆེད་དུ་ཟ་མ་བཟའ་བའི་དུས་
ཚོད་ཀྱང་མེད་འགྲོ། ངས་རྒྱུན་དུ་བྱིས་པ་འདི་རྗེས་ཕྱོགས་ང་ལ་སེམས་གསོ་བྱ་མཁན་
ཡིན་ཞེས་བཤད་པ་ཡིན། བསམ་ཡུལ་ལས་འདས་པ་ལ་ཁྱོད་ཀྱིས་ངའི་སྲོག་ཀྱང་འཕྲོག་
རྩིས་སུ་འདུག །རེད་ཡ། གལ་ཏེ་ཁྱོད་རང་བྱིས་པ་ཡ་རབས་ཤིག་སྟེ། ཁྱོད་བྱིས་པ་ཡིན་
དུས་ངས་ཁྱོད་རང་ཁྲིད་ནས་ཆོས་ཁང་དུ་འགྲོ་སྐབས་ལྟ་བུའི་བྱིས་པ་བཟང་པོ་ཞིག་ཡིན་
ང་རང་ད་ལྟ་ཉིད་དུ་ཤི་སོང་ཡང་འགྱོད་པ་མི་འདུག །ཁྱོད་ཀྱིས་ད་དུང་དྲན་གྱིན་
འདུག་གམ། ཧྥེ་རུའུ་ཆོ། དེ་དུས་ཁྱོད་ཀྱིས་རྡོ་ཟེགས་དང་རྩྭ་ལྡུམ་སོགས་ངའི་ལྭ་བའི་
ཁུག་མའི་ནང་འཇུག་པར་བྱེད། ཆོས་ཁང་ལས་ཕྱིར་འབུད་པའི་སྐབས་སུ་ཁྱོད་རང་
གཉིད་འགྲོ་བས། ངས་པང་དུ་བླངས་ནས་ཁྱིམ་དུ་ཡོང་དགོས།དེ་དུས། ཁྱོད་ནི་ཁྱོད་ཀྱི་རྨོ་
མོ་ལ་འདང་རྩིས་ཆེ་བ་ཡིན། ད་ལྟ་ང་ཞ་བོར་གྱུར་སོང་བས། ཤི་མ་གསོན་གྱི་རྨོ་མོ་ང་ལ་
ཁྱོད་ཀྱི་གཉོར་སྐྱོང་མཁོ་འདུག །འཇིག་རྟེན་འདི་རུ་ང་ལ་ཁྱོད་ལས་གཞན་པའི་རྟེན་ས་
གཞན་སུ་ཡང་མེད།”
ཧྥེ་རུའུ་ཆོ་ཡིས་རྨོ་མོའི་སྐད་ཆར་ཉན་ཏེ་ཡིད་སེམས་ཤིན་ཏུ་སྐྱོ་བར་གྱུར། ཏག་
ཏག་རྨོ་མོའི་པང་དུ་འཁྱུད་སྙམ་སྐྱེས་པའི་སྐབས་དེར། གློ་བུར་དུ་འགྲམ་གྱི་ཅ་ལག་རྙིང་
པ་བཞག་ཡོད་པའི་ཁང་ཆུང་ནང་ནས་ཙིར་སྒྲ་ཡང་མོ་ཞིག་གྲགས་བྱུང་བ་ཐོས། རླུང་
གིས་སྒེའུ་ཁུང་རྩིབ་ལག་མར་ཐོགས་པའི་སྒྲ་ཡིན་པའམ་ཅི་ཡིན་པ་གསལ་པོར་མ་ཤེས།
ཁོས་རྣ་བ་བླགས་ནས་ཉན་བསྡད་པ་ན། ཆར་བ་ཤག་ཤག་ཏུ་འབབ་པའི་སྒྲ་ཁོ་ན་
ཐོས་འོང་།
སྒྲ་དེ་སླར་ཡང་གྲགས་བྱུང་ལ། ཐེངས་འདིར་རྨོ་མོས་ཀྱང་ཐོས་བྱུང་།
“ཅི་ཞིག་གྲག་གིན་འདུག” ཡུད་ཙམ་འགོར་རྗེས་རྨོ་མོས་སེམས་ཁྲལ་དང་
བཅས་དེ་ལྟར་དྲིས་བྱུང་།
ཧྥེ་རུའུ་ཆོ་ཡིས་“ཆར་བ་ཡིན་འདུག” ཅེས་བཤད།
བགྲེས་མོས་མིག་ཆུ་ཕྱིས་ཏེ་བཤད་རྒྱུར།
“ཧྥེ་རུའུ་ཆོ། ཡང་བསྐྱར་བྱིས་པ་བཟང་པོ་ཞིག་བྱ་རྒྱུ་ཁྱོད་ཀྱིས་ང་ལ་ཁས་ལེན་
""དགོས། མུ་མཐུད་དུ་རྨོ་མོར་མིག་ཆུ་བཞུར་དུ་མ་འཇུག་
སྒྲ་དེ་ཡང་བསྐྱར་གྲགས་བྱུང་།
“ཕལ་ཆེར་ཆར་བ་མིན་པ་འདྲ།” རྨོ་མོས་དེ་ལྟར་བཤད་བཞིན་ངོ་མདངས་སྐྱ་
བོར་གྱུར་སོང་། “ཁྱོད་སོང་ལ་ལྟོས་དང་།”
ཡིན་ནའང་ཁོ་མོས་ལམ་སང་ཧྥེ་རུའུ་ཆོ་ཕྱིར་འཐེན་ནས། “མ་རེད། འདི་ནས་
སྡོད་ལ་བལྟ” ཟེར།
ཁོ་གཉིས་ཀྱིས་འཁྲིས་ཀྱི་ཁང་པའི་ནང་ནས་ཕལ་ཆེར་མི་ཡི་རྡོག་སྒྲ་ཞིག་གྲགས་
པ་ཐོས་པས། ཁོ་གཉིས་ཀ་སྐྲག་ནས་ལུས་ཀྱི་བ་སྤུ་གཟེངས་ཤིང་འདར་ལྷེམ་བརྒྱབ་བྱུང་།
“སུ་ཡིན།” ཧྥེ་རུའུ་ཆོ་དེ་ལྟར་འདྲི་བཞིན་སྐྲག་སྟེ་ལུས་ཡོངས་འཁྱག་པོར་གྱུར་
སོང་།
སྐད་ཆ་ཕྱི་སྒོར་བུད་མ་ཐག་སྐྱེས་པ་གཉིས་ཁྱིམ་ནང་དུ་མཆོངས་ནས་སླེབས་བྱུང་
བས། རྨོ་མོ་དང་ཚ་བོ་གཉིས་ཀ་སྐྲག་སྟེ་སྐད་ངན་ཤོར་བར་གྱུར། སྐྱེས་པ་སྔོན་མ་དེས་དེ་
མ་ཐག་ཏུ་ཧྥེ་རུའུ་ཆོ་བཟུང་སྟེ་ཁོའི་ཁ་བཏུམས་པ་དང་། ཅིག་ཤོས་དེས་རྨོ་མོའི་མགྲིན་
པ་ནས་བཙིར་བྱུང་།
“སྐད་བརྒྱབ་མི་ཆོག །རང་ཉིད་ཀྱི་སྡུག་སྲོག་ཤོར་ཨེ་འགྲོ་བར་སེམས་ཆུང་
བྱོས།” སྐྱེས་པ་སྔོན་མ་དེས་དེ་ལྟར་ཟེར།
“འུར་བརྒྱབ་མི་ཆོག” སྐྱེས་པ་གཞན་ཞིག་གིས་དེ་ལྟར་ཟེར་ནས་གྲི་ཐུང་ཞིག་
སྐབས་དེར་ཧྥེ་རུའུ་ཆོ་ཡིས་ཨག་སྐད་ཅིག་བཏོན་ནས་སྐད་ཅིག་ཉིད་ལ་རྨོ་མོའི་
སྟེང་དུ་མཆོངས་ཏེ་རང་གི་ལུས་པོས་རྨོ་མོའི་ལུས་པོ་བཀབ་བྱུང་།
ཇག་རྐུན་གྱི་ལུས་པོ་སྒྲོག་ཙེར་ཐོགས་པས། སྟེང་དུ་ཡོད་པའི་སྣུམ་སྒྲོན་མགོ་རྟིང་
བསྒྱུར་ནས་གཟིམས་པར་བྱས་སོང་།
ཧྥེ་རུའུ་ཆོ་དལ་བུར་རྨོ་མོའི་ལུས་སྟེང་ནས་མར་ཤུད་དེ་ས་རུ་པུས་ཚུགས་ཀྱི་སྡོད་
ཅིང་། ལག་པ་གཉིས་རྨོ་མོའི་སྐེད་པར་འཁྱུད་ཅིང་མགོ་བོ་རྨོ་མོའི་བྲང་ཁར་སྦྱར་འདུག
ཅུང་ཙམ་འགོར་རྗེས། མཐའ་འཁོར་ཡོངས་རྫོགས་སྨག་རུམ་གྱིས་བཏུམས་ཤིང་།
ཞིང་པ་ཚོའི་གླུ་སྐད་ཀྱང་རིམ་བཞིན་རྒྱང་རིང་གི་ཞིང་སའི་ཕྱོགས་སུ་ཡལ་སོང་། བགྲེས་
མོ་གཞི་ནས་བརྒྱལ་བ་སངས་པར་གྱུར།
“ཧྥེ་རུའུ་ཆོ།” རྨོ་མོས་སོ་འདར་བཞིན་དུ་ཁོ་རང་བོས་བྱུང་མོད། སྐད་གདངས་
ཐོས་མི་ཐུབ་པའི་ཚོད་དུ་འདུག
“རྨོ་མོ་ལགས།” ཧྥེ་རུའུ་ཆོ་ཡིས་ལན་བྱིན་སོང་།
བགྲེས་མོས་ཧུར་ཐག་གིས་སྐད་ཆ་ཞིག་བཤད་འདོད་ཀྱང་། སྔར་བཞིན་དངངས་
སྐྲག་གིས་ལྕེ་རེངས་པོར་གྱུར་འདུག།
བགྲེས་མོའི་ལུས་པོ་དྲག་ཏུ་འདར་གྱིན་འདུག་ཅིང་། ཡུན་རིང་འགོར་མཚམས་
གཞི་ནས་འདྲི་རྒྱུར།
“ཇག་རྐུན་བུད་སོང་བ་ཨེ་རེད།”
“བུད་ཐལ།”
“ཁོ་ཚོས་ང་བསད་མེད་དམ།” བགྲེས་མོས་དབུགས་ཧལ་ཧལ་བྱེད་བཞིན་སྐད་
དམའ་མོས་དེ་ལྟར་དྲིས།
“མེད་་ཁྱེད་བདེ་མོ་འཚམས་པོ་ཡིན།” ཧྥེ་རུའུ་ཆོ་ཡིས་དབུགས་རྒྱུ་ཧ་ཅང་
གཉོམ་པོའི་ངང་། “ཁྱེད་ལ་སྐྱོན་ཡོད་མི་སྲིད།སྙིང་ཉེ་བའི་རྨོ་མོ་ལགས། ཁོ་ཚོས་སྒོར་མོ་
འཕྲོག་ཁྱེར་སོང་། འོན་ཀྱང་། ཡབ་ཆེན་གྱིས་་་སྒོར་མོ་ཕལ་ཆེ་བ་ཁྱེར་སོང་ཟིན་
འདུག” ཅེས་བཤད། རྨོ་མོས་ཤུགས་རིང་ནར་ནར་བོ་ཞིག་འཐེན་བྱུང་།
ཧྥེ་རུའུ་ཆོ་སྔར་བཞིན་ས་རུ་པུས་ཚུགས་ཀྱིས་བསྡད་དེ་རྨོ་མོར་འཁྱུད་དེ། “རྨོ་མོ།
སྙིང་ཉེ་བའི་རྨོ་མོ་ལགས། ཁྱེད་ང་ལ་འདང་རྩིས་ཆེ། བདེན་ཨང” ཟེར།
རྨོ་མོས་ཁོའི་མགོ་བོར་ལག་པས་བྱིལ་བྱིལ་བྱེད་བཞིན། “ཨོ། ཧྥེ་རུའུ་ཆོ། སྙིང་
རྗེའི་ཡུལ་དུ་གྱུར་པའི་གཅེས་ཕྲུག །ཁྱོད་ཧ་ཅང་སྐྲག་ཡོད་སྲིད། ཨོ། བྱང་སེམས་ཀྱི་
བདག་པོ་གནམ་བདག་མཁྱེན། ཁྱོད་ཀྱིས་སྣུམ་སྒྲོན་བསྒྲོན་རོགས་.……མ་རེད། འདི་
ལྟར་བྱ། ང་ད་དུང་ཧ་ཅང་སྐྲག་འོང་།” ཞེས་ལན་བཏབ།
“རྨོ་མོ་ལགས། ངས་ནམ་ཡང་ཁྱེད་ཀྱི་སེམས་སྐྱོ་རུ་བཅུག་སོང་།” ཧྥེ་ལུ་ཆུའུ་
ཡིས་ཡང་བསྐྱར་དེ་ལྟར་བཤད།
“ད་དེ་མ་བཤད། ཧྥེ་རུའུ་ཆོ། དོན་དེ་དག་མ་གླེང་། ངས་མུ་མཐུད་འདང་རྒྱག་རྒྱུ་
མིན། ཅི་ཡང་ཡིད་ལ་མི་ངེས་པར་འདུག ང་ཁྱོད་ལ་ཧ་ཅང་འདང་ཆེ་བ་ཡིན།”
“ངས་ནམ་ཡང་ཁྱེད་རང་སེམས་སྐྱོ་རུ་བཅུག་པ་རེད། འོན་ཀྱང་་་ ང་ཁྱེད་ལ་
འདང་རྩིས་ཧ་ཅང་ཆེ། ཁྱེད་ཀྱིས་ང་ལ་བཟོད་སྒོམ་བྱས་ཆོག་གམ་་ང་ལ་བཟོད་སྒོམ་
གནང་རོགས། རྨོ་མོ་ལགས།” ཧྥེ་རུའུ་ཆོ་མུ་མཐུད་དུ་འདར་བའི་ངག་གིས་ཧ་ཅང་
དཀའ་ཁག་ཆེ་བའི་ངང་བཤད།
ལོས་ཆོག །གཅེས་ཕྲུག །ངས་ཁྱོད་ལ་བཟོད་སྒོམ་བྱས་པ་ཡིན། ངས་སེམས་
གཏིང་ནས་ཁྱོད་ཀྱི་བཟོད་གསོལ་དང་ལེན་བྱས་པ་ཡིན། ཁྱོད་ལ་བཟོད་སྒོམ་མི་བྱ་དོན་
ཅི་ཡོད་དམ། ཡར་ལ་ལོངས་ཤིག །གཅེས་ཕྲུག་བཟང་པོ། ངས་མུ་མཐུད་དུ་ཁྱོད་ལ་སྡིགས་
མི་སྲིད། ཁྱོད་ནི་བྱིས་པ་ཡ་རབས་ཤིག་ཡིན། ཧ་ཅང་ཡ་རབས་ཤིག་ཡིན། སྣུམ་སྒྲོན་སྒྲོན་
ཅིག །སྣུམ་སྒྲོན་སྒྲོན་ཚེ་སྐྲག་མི་སྲིད། ཡར་ལ་ལོངས། ཧྥེ་རུའུ་ཆོ།”
“བཀའ་དྲིན་ཆེ། རྨོ་མོ་ལགས། ད་ལྟ་་་ང་ཧ་ཅང་དགའ་སོང་། རྨོ་མོ། ཁྱེད་
ཀྱིས་ང་རང་བརྗེད་མི་སྲིད། ཨེ་རེད། ཁྱེད་ཀྱིས་དུས་གཏན་དུ་ང་རང་་་ཁྱེད་ཀྱི་ཧྥེ་
རུའུ་ཆོ་བརྗེད་མི་སྲིད་ཨང་།” ཧྥེ་རུའུ་ཆོ་ཡིས་དེ་ལྟར་བཤད་སོང་མོད། ཡིན་ནའང་ཁོའི་
སྐད་གདངས་ནི་ཇེ་གཉོམ་ནས་ཇེ་གཉོམ་རེད།
“ང་ཡི་ཧྥེ་རུའུ་ཆོ།” རྨོ་མོ་དངངས་ཤིང་འཚབ་པར་གྱུར་ཏེ་ཁོའི་མིང་ནས་བོས་
ཤིང་། ཡང་ལག་པ་གཉིས་ཀས་ཁོའི་དཔུང་པ་ནས་སྐྱོར་ཏེ། མགོ་བོ་སྒུར་ནས་ཁོའི་གདོང་
ལ་ལྟ་བ་ལྟར་བྱེད།
“ང་རང་མ་བརྗེད་ཅིག །ངའི་ཚབ་བྱས་ཏེ་ཡུམ་ཆེན་་ཡབ་ཆེན་་ལུའུ་
ཡི་ཇིའུ་ནར་་་འོ་བྱ་རོགས། བདེ་མོ་བྱོས། རྨོ་མོ་ལགས།” ཧྥེ་རུའུ་ཆོ་ཡི་སྐད་ངག་ཧ་
ཅང་དམའ་བས་དབུགས་ཀྱི་གཏོང་ལེན་དང་མཉམ་འདུག
“གནམ་རྒན་མས་མཁྱེན། གནམ་བདག་གི་ངོ་ལ་བལྟས་ཏེ། ཁྱོད་ལ་ཅི་བྱས་
སོང་།” བགྲེས་མོ་སྐྲག་ཐག་ཆོད་དེ་སྐད་བརྒྱབ་བྱུང་། ལག་པ་ཟུང་གིས་ཁོ་མོའི་པུས་
མོའི་སྟེང་འཕྲེད་དུ་བསྙེས་པའི་བྱིས་ཕོའི་མགོ་བོར་ཕུར་ཅི་ཐུབ་བྱས་ཤིང་། དེ་ནས་
སྐད་འཛེར་ཤུགས་ཟད་ཀྱིས་རེ་ཐག་ཆད་པའི་ངང་། “ཧྥེ་རུའུ་ཆོ། ཧྥེ་རུའུ་ཆོ། ཧྥེ་རུའུ་
ཆོ། ངའི་གཅེས་ཕྲུག །ངའི་སྙིང་གི་དུམ་བུ། ལྷ་ཡི་ཕོ་ཉ་ཀྱེ། ང་རང་སྐྱོབ་རོགས” ཞེས་
ངུ་འབོད་བྱས།
ཡིན་ནའང་། ཧྥེ་རུའུ་ཆོ་ཡིས་ཡང་བསྐྱར་ལན་བཏབ་མ་བྱུང་། རྨོ་མོའི་སྲོག་
སྐྱོབ་པའི་དཔའ་བོ་ཆུང་ཆུང་དེའི་སོག་རྒྱབ་ཏུ་གྲི་ཡིས་བསྣུན་འདུག་པས། ཁོས་ཡིད་
དུ་འོང་ཞིང་དཔའ་སྤོབས་ཆེ་བའི་རྣམ་ཤེས་ཆུང་ཆུང་དེ་གནམ་བདག་ལ་ཕུལ་ཟིན་
འདུག

སྙུང་གཞིའི་ཁྲོད་ཀྱི་ཞལ་མཁན་ཆུང་བ།
ཚེས་ཉེར་བརྒྱད་ཉིན། རེས་གཟའ་མིག་དམར།

སྙིང་རྗེའི་ཡུལ་དུ་གྱུར་པའི་ཞལ་མཁན་ཆུང་བར་ནད་བྱུང་བ་ཧ་ཅང་ལྕི། དགེ་
རྒན་གྱིས་ང་ཚོ་སོང་ཁོ་ལ་ལྟ་ཙམ་བྱོས་ཟེར། ང་དང་གྷར་རོ་ནེ། དྷེ་རོ་སི་གསུམ་གྱིས་
གྲོས་བྱས་ཏེ་མཉམ་དུ་ཁོར་བལྟ་རུ་འགྲོ་རྒྱུ་བྱས་ཡོད། སི་ཏར་ཏི་ཡིས་དང་ཐོག་ང་ཚོ་
དང་མཉམ་དུ་འགྲོ་རྒྱུ་ཟེར་མོད། འོན་ཀྱང་དགེ་རྒན་གྱིས་ང་ཚོར་ཁ་ཝོར་རྗེས་དྲན་རྡོ་
རིང་ཞིབ་འབྲི་བྱས་པའི་རྩོམ་ཡིག་ཅིག་འབྲི་རྒྱུ་བཀོད་སྒྲིག་བྱས་ཡོད་པས། ཁོས་ཞིབ་
འབྲི་བྱས་པ་ཧ་ཅང་གནད་དུ་འཁེལ་བ་ཞིག་ཡོང་ཕྱིར། སླར་ཡང་རྗེས་དྲན་རྡོ་རིང་ལ་
ཐེངས་གཅིག་བལྟ་ཏུ་འགྲོ་དགོས་ཟེར་ནས་ང་ཚོ་དང་མཉམ་དུ་འགྲོ་མ་ཐུབ། ང་ཚོས་
དང་ཐོག་ཁེངས་དྲེགས་ཀྱིས་སྙེམས་པའི་ནོ་བྷི་སི་མཉམ་དུ་འཁྲིད་པའི་འཆར་གཞི་
ཡོད་མོད། འོན་ཀྱང་ཁོས་“མི་འགྲོ” ཟེར་བ་ལས་སྐད་ཆ་གཞན་ཅི་ཡང་བཤད་མ་
བྱུང་། ཝོ་ཏི་ཉིས་ཀྱང་ཁ་གཡར་ས་ཞིག་བཙལ་ཏེ་མི་འགྲོ་བར་འདུག །དེ་ནི་རྡོ་ཐལ་
གྱིས་ཁོའི་ལྭ་བ་བཙོག་པོར་བཟོས་ཡོང་བར་སྐྲག་པའི་རྒྱུ་མཚན་གྱིས་ཡིན་ཡང་སྲིད།
ཕྱི་དྲོའི་ཆུ་ཚོད་བཞི་པར་ང་ཚོ་སློབ་གྲྭ་དང་གྱེས་པས་ཆར་བ་ཆེན་པོའི་ནང་དུ་ལུས་མ་
བྱུང་། ལམ་དུ་འགྲོ་བའི་སྐབས་སུ། གྷར་རོ་ནེ་གློ་བུར་དུ་བསྡད་བྱུང་། ཁོས་ཁ་ནང་དུ་
བརྫངས་པའི་སྒོང་ཕྱེ་ལྡད་ཞོར་དུ་བཤད་རྒྱུར། “ང་ཚོས་དངོས་པོ་ཅི་ཞིག་ཉོས་ནས་
འཁྱེར་རམ།” ཞེས་འདྲི་ཞོར་དུ་ལྭ་བའི་ཁུག་མ་སྔོག་སྟེ་དོང་ཙེ་གཉིས་བཏོན་བྱུང་། ང་
ཚོ་མི་རེ་རེས་དོང་ཙེ་གཉིས་རེ་བཏོན་ནས་ཚ་ལི་མ་ཆེན་པོ་གསུམ་ཉོས་པ་ཡིན། ང་ཚོ་
ཐོག་ཁང་གི་ཡང་ཐོག་ཏུ་འགོས་རྗེས། དྷེ་རོ་སིས་སྒོ་ཁ་ནས་བྱ་དགའི་གཟེངས་རྟགས་
བླངས་ནས་ཁུག་མའི་ནང་དུ་བཅུག་སོང་། ངས་རྒྱུ་མཚན་ཅི་ཡིན་པ་དྲིས་པ་ན། ཁོས་
བཏོན་བྱུང་།
སྐྱེས་པ་གཉིས་ཀྱིས་ངོ་གདོང་རས་ནག་པོས་བཏུམས་ཏེ། མིག་གཉིས་ཀ་མ་
གཏོགས་ཕྱིར་མི་མངོན་པར་བྱས་འདུག
སྐད་ཅིག་རིང་ལ། ཁང་པའི་ནང་དུ་མི་བཞི་པོའི་དབུགས་ལེན་པའི་སྒྲ་དང་ཆར་
བ་འབབ་པའི་སྒྲ་མ་གཏོགས་གྲགས་འགུལ་ཅི་ཡང་མེད་པར་གྱུར། བགྲེས་མོའི་མགྲིན་
པ་བཙིར་ཏེ་ཧྲུག་སྒྲ་གྲགས་ཤིང་། མིག་འབྲས་གཉིས་ཀའང་མིག་ཀོང་ལས་ཕྱིར་ཐོན་ལ་
ཁད་དུ་གྱུར་འདུག
སྐྱེས་པ་སྔོན་མ་དེས་ཧྥེ་རུའུ་ཆོ་ཡི་རྣ་རྩར་གཏད་ནས་འདྲི་རྒྱུར།
“ཁྱོད་ཀྱི་ཡབ་ཆེན་གྱི་སྒོར་མོ་གང་དུ་བཞག་འདུག”
ཧྥེ་རུའུ་ཆོ་ཡིས་སོ་འདར་རྒྱག་གིན། སྐད་དམའ་མོས།
“གན་ན་འདུག ། ཆ་སྒམ་ནང་དུ།
“ངའི་རྗེས་སུ་ཤོག” སྐྱེས་པ་སྔོན་མ་དེས་དེ་ལྟར་བཤད་བཞིན། ཧྥེ་རུའུ་ཆོ་ཡི་
མགྲིན་པ་ནས་ཤུགས་ཀྱིས་བཙིར་ནས་སྒོར་མོ་ཡོད་སའི་ཁང་པའི་ནང་དུ་སོང་། ཐང་
ངོས་སུ་འོད་ཧ་ཅང་གཉོམ་པའི་སྒྲོན་ཞུ་ཞིག་སྒྲོན་འདུག
ཆ་སྒམ་གང་ན་ཡོད།” མི་དེས་དེ་ལྟར་དྲིས་བྱུང་།
ཧྥེ་རུའུ་ཆོ་ཡིས་དབུགས་ཧལ་བཞིན་མཛུབ་མོས་ཁོ་ལ་བསྟན། མི་དེས་ཧྥེ་རུའུ་ཆོ་
འབྲོ་བར་དོགས་ཏེ་ཁོ་ས་རུ་མནན་ཏེ་མགྲིན་པ་སྐྱིད་པའི་བར་དུ་བཙིར་བ་སྟེ། གལ་ཏེ་
ཁོས་སྐད་བརྒྱབ་ཚེ་སྒྱིད་པ་གཉིས་ཀྱིས་ཚོད་འཛིན་བྱས་ཆོག་པ་བཟོས་པ་དང་། གྲི་ཐུང་
སོ་བར་དུ་བཟུང་ཞིང་ལག་པ་གཅིག་གིས་སྒྲོན་ཞུ་བཟུང་བ་དང་། ལག་པ་ཡ་གཅིག་གིས་
ལྭ་བའི་ཁུག་མ་ལས་མཛེར་བ་ལྟ་བུའི་དངོས་པོ་ཞིག་བླངས་ཏེ། ཟྭ་ཁུང་ནང་དུ་དྲངས་
ནས་གཅུ་གཅུ་ལན་འགའ་བྱས་ནས་ཟྭ་སྒོ་ཕྱེས་བྱུང་། བྲེལ་བྲེལ་འཚབ་འཚབ་ངང་ནང་
རོལ་དུ་སྔོག་ནས་སྒོར་མོ་དག་ལྭ་བའི་ཁུག་མའི་ནང་དུ་བཅུག་རྗེས་སྒམ་སྒོ་ཕྱིར་བརྒྱབ་
མོད། དེ་ནས་འདང་ཞིག་བརྒྱབ་སྟེ་ཡང་བསྐྱར་སྒམ་སྒོ་ཕྱེ་སྟེ་སྔོག་བཤེར་ཞིག་བྱས།
མཇུག་མཐར་ཁོས་ཧྥེ་རུའུ་ཆོ་ཡི་ཨོག་མ་ནས་བཟུང་སྟེ་དེད་ནས་ཐབ་ཚང་དུ་སླེབས།
སྐྱེས་པ་ཅིག་ཤོས་དེས་ད་དུང་ཡང་བགྲེས་མོའི་མགྲིན་པ་ནས་བཙིར་འདུག
ཁོས་སྐྱེས་པ་སྔོན་མ་དེར་འདྲི་རྒྱུར།
“ཨེ་རྙེད་ཐལ།”
“རྙེད་བྱུང་། ནང་ལ་འཛུལ་ཡོང་སའི་ཕྱོགས་ལ་གཟབ་གཟབ་བྱོས།”
བགྲེས་མོའི་མགྲིན་པ་ནས་བཙིར་མཁན་དེ་བརྒྱུགས་ནས་ཚོད་རར་སྦྲེལ་ཡོད་
པའི་སྒོ་ཁར་སོང་སྟེ་ལྟ་ཙམ་བྱས་ཤིང་། མི་མེད་པ་མཐོང་ནས་སྐད་དམའ་མོས་མི་ཅིག་
ཤོས་དེ་ལ་“འགྲོ” ཟེར།
ཁང་པའི་ནང་དུ་ཧྥེ་རུའུ་ཆོ་བཟུང་ཡོད་པའི་མི་དེས་གྲི་ཕར་བསྐོར་ཚུར་བསྐོར་
བྱས་ཏེ། བྱིས་པ་དང་ཨུ་ཚུགས་ཀྱིས་མིག་ཕྱེ་སྟེ་སྡོད་པའི་བགྲེས་མོ་གཉིས་ལ། “སྐད་
བརྒྱབ་མི་ཆོག །དེ་མིན་ཚེ་ཁྱོད་གཉིས་ཀྱི་མིད་ཐག་གཅོད་རྒྱུ་ཡིན།” ཟེར་ནས་ཁོ་
གཉིས་ཀྱི་སྟེང་ལ་མིག་བགྲད་བྱུང་།
ཏག་ཏག་སྐབས་དེར། མི་རིང་བའི་ལམ་ཆེན་སྟེང་དུ་མི་རྣམས་ཀྱིས་གླུ་ལེན་བཞིན་
ཡོང་གིན་པ་ཐོས།
ཇག་རྐུན་གྱིས་དེ་མ་ཐག་ཏུ་སྐེ་ཕར་འཁོར་ཏེ་སྒོའི་ཕྱི་རོལ་ཏུ་བལྟས་བྱུང་ལ། ལྟ་
དུས་ཀྱི་སྟངས་སྟབས་འཚབ་དྲགས་ཆེ་བས་གདོང་རས་མར་ལྷུང་སོང་།
“མའོ་ཚོ་ཉི།” བགྲེས་མོས་རང་དབང་མེད་པར་སྡུག་སྐད་ཅིག་བརྒྱབ་བྱུང་།
ཇག་རྐུན་གྱིས་རང་ཉིད་ངོས་ཟིན་སོང་བ་མཐོང་ནས། “ཤི་འདོད་ན། ངས་ཁྱོད་ལ་
ལམ་འཇུག་བྱས་ཆོག” ཅེས་ངར་སྐད་འདོན་བཞིན། གྲི་འཕྱར་ནས་བགྲེས་མོའི་སྟེང་དུ་
མཆོངས་བྱུང་བས། བགྲེས་མོ་དེ་མ་ཐག་སྐྲག་ནས་བླ་འཁྱམས་པར་གྱུར།
ཇག་རྐུན་གྱི་གྲི་བར་སྣང་ནས་མར་འབབ་བཞིན་འདུག
ལན་དུ། “ངས་ཀྱང་མི་ཤེས་པར་འདུག །ནད་པར་བལྟ་རུ་འགྲོ་དུས་མི་འོས་སྙམ་. ………
ཚོར་བ་ཞིག་ལ་གང་ལྟར་མ་བཏགས་ན་བཟང་འདུག” ཟེར། ང་ཚོས་སྒོ་རྡུང་ཙམ་བྱས་
པ་ན། ཞལ་མཁན་ཆུང་བའི་ཡབ་ཆེན་གྱིས་སྒོ་ཕྱེ་བྱུང་། བལྟས་ཚོད་དུ་ཁོ་ནི་གྱད་མི་
ཞིག་དང་མཚུངས་ཤིང་། ངོ་ལ་ཅི་བྱ་གཏོལ་བྲལ་གྱི་མདངས་ཤིག་ཤར་འདུག ། “ཁྱོད་
ཚོ་ནི་སུ་ཡིན།” ཁོས་དེ་ལྟར་དྲིས་བྱུང་། གྷར་རོ་ནེས་ལན་དུ། “ང་ཚོ་ནི་ཨན་ཏོ་ཉི་
ཨོའི་སློབ་གྲོགས་ཡིན། ང་ཚོས་ཁོ་ལ་ཚ་ལི་མ་གསུམ་འབུལ་དགོས” ཞེས་བཤད། ཞལ་
མཁན་གྱིས་མགོ་བོ་འཕྲེད་དུ་གཡུག་གིན་ཤུགས་རིང་ཞིག་འཐེན་ནས། “ཨེ། སྙིང་
རྗེའི་ཡུལ་དུ་གྱུར་པའི་ཨན་ཏོ་ཉི། ཁོས་མུ་མཐུད་དུ་ཁྱོད་ཚོས་ཕུལ་བའི་ཚ་ལི་མ་བཟའ་
དཀའ་བར་འདུག” ཅེས་བཤད་རྗེས། ལག་པའི་ཕྱི་རྒྱབ་ཀྱིས་མིག་ཆུ་འབྱིད་བཞིན་ང་
ཚོ་ཁང་པའི་ནང་དུ་བསུས་སོང་། ང་ཚོ་གཟིམ་ཁང་ཞིག་གི་ནང་དུ་འཛུལ་བ་ན། ཞལ་
མཁན་ཆུང་བ་ལྕགས་ཀྱི་མལ་ཁྲི་ཆུང་བ་ཞིག་གི་སྒང་དུ་ཉལ་འདུག་ཅིང་། ཁོའི་མ་ཡུམ་
ནི་ཏག་ཏག་མལ་ཁྲིའི་འགྲམ་དུ་ཁེན་ནས་ལག་ཟུང་གིས་ངོ་གདོང་བཀབ་སྟེ། མགོ་བོ་
ཉུག་ཙམ་དཀྱོགས་ཏེ་ང་ཚོར་ལྟ་ཙམ་བྱེད། ཁང་པའི་ཟུར་ཞིག་ཏུ་ཞལ་བ་བྱེད་པའི་པང་
ལེབ་དང་རྒྱ་གྲམ་དབྱིབས་ཀྱི་འཇོར། ཁྲོལ་ཚགས་བཅས་བསླངས་འདུག་ཅིང་། ནད་
པའི་མལ་ཁྲིའི་འགྲམ་དུ་ཞལ་མཁན་གྱི་རྡོ་ཐལ་དཀར་པོས་སྦགས་པའི་ལྭ་བ་དག་
སྤུངས་འདུག །སྙིང་རྗེའི་ཡུལ་དུ་གྱུར་པའི་ཞལ་མཁན་ཆུང་བའི་སྣ་རྩེ་སྔར་བཞིན་སྒོག་
སོ་ལྟར་འབིག་ཅིང་། ངོ་གདོང་སྔར་བས་སྐྱ་རིད་དུ་གྱུར་ཏེ་དབུགས་ཧལ་ཧལ་བྱེད་ཀྱིན་
འདུག །ཀྱེ་མ། སྙིང་ཉེ་བའི་ཨན་ཏོ་ཉི་ཨོ་ཆུང་ངུ་། ཁྱོད་རང་སྔོན་ཆད་ནམ་ཡང་དེ་
འདྲའི་སྤྲོ་དགས་ཁེངས་ཤིང་།སྙིང་རྗེ་བོ་ཞིག་ཡིན། ང་ཡི་སློབ་གྲོགས་ཆུང་བ།ངའི་ཡིད་
སེམས་ཧ་ཅང་སྐྱོ་སོང་། སླར་ཡང་ཁྱོད་ཀྱིས་འཁྲབ་པའི་རི་བོང་གི་ལད་མོ་ལ་ཐེངས་
གཅིག་ལྟ་ཐུབ་པ་བྱུང་ཚེ་ངས་ཅི་ཞིག་བྱ་དགོས་ཀྱང་འགྱོད་པ་ཡོད་མི་སྲིད། སྙིང་རྗེའི་
ཡུལ་དུ་གྱུར་པའི་ཞལ་མཁན་ཆུང་བ་ཨང་། གྷར་རོ་ནེས་ཚ་ལི་མ་གཅིག་ཁོའི་འགྲམ་
པའི་འཁྲིས་སུ་བཞག་པ་ན། ཚ་ལི་མའི་དྲི་ངད་ཀྱིས་ཁོ་རང་སད་དུ་བཅུག་བྱུང༌། ཁོས་
དེ་མ་ཐག་ཏུ་ཚ་ལི་མར་བསྙབས་པ་དང་། དེ་ནས་ལག་པ་གློད་དེ་གྷར་རོ་ནེར་ལྟ་བཞིན་
སྡོད། “ང་ཡིན། གྷར་རོ་ནེ་ཡིན། ཁྱོད་ཀྱིས་ད་དུང་ང་ངོ་ཤེས་ཀྱིན་འདུག་གམ།” གྷར་རོ་
ནེས་དེ་ལྟར་དྲིས་བྱུང་། ཞལ་མཁན་ཆུང་བའི་ངོ་རུ་འཛུམ་ཕྲ་མོ་ཞིག་མངོན་བཞིན་
ཤུགས་ཟད་ངང་མལ་ཁྲིའི་སྒང་ནས་ལག་པ་ཆུང་ངུ་གྷར་རོ་ནེར་བསྲིངས་བྱུང་བས།
གྷར་རོ་ནེས་དེ་མུར་ལག་པ་གཉིས་ཀས་འཇུས་ཏེ་རང་ཉིད་ཀྱི་དཔྲལ་བར་སྦྱར་
ནས། “སྐྱོན་ཡོད་པ་མ་རེད། སྐྱོན་ཡོད་པ་མ་རེད། ཞལ་མཁན་ཆུང་བ། ཁྱོད་མྱུར་མོར་
དྲག་བསྐྱེད་བྱུང་སྟེ་ཡང་བསྐྱར་སློབ་གྲྭར་འགྲོ་དགོས། དགེ་རྒན་གྱིས་ངེད་གཉིས་གྲལ་
མཚེས་བྱེད་དུ་གཞུག་ངེས་པས། ཁྱོད་དགའ་པོ་ཡོད་དམ” ཟེར། ཡིན་ཡང་ཞལ་མཁན་
ཆུང་བས་ལན་བཏབ་མ་བྱུང་། ཁོའི་མ་ཡུམ་གྱིས་འགྲམ་ནས་ངུ་ཤུམ་བྱས་བྱུང་། “ཨོ།
ངའི་སྙིང་རྗེའི་ཡུལ་དུ་གྱུར་པའི་ཨན་ཏོ་ཉི་ཨོ། ངའི་སྙིང་རྗེའི་ཡུལ་དུ་གྱུར་པའི་ཨན་ཏོ་
ཉི་ཨོ་ཨང་། ཅི་འདྲའི་སྙིང་རྗེ། ཅི་འདྲའི་བྱིས་པ་ཡ་རབས་ཤིག །གནམ་རྒན་མས་ང་
ཚོའི་ལག་ནས་འཕྲོག་རྩིས་བྱེད་ཀྱིན་འདུག” ཟེར། ཞལ་མཁན་གྱིས་རེ་ཐག་ཆད་པས་
ངང་སྐད་བརྒྱབ་བྱུང་། “ལབ་བརྡོལ་མ་བྱེད། གནམ་བདག་གི་ཁ་ངོར་བལྟས་ཏེ། ལབ་
བརྡོལ་མི་བྱེད་རོགས། ང་རང་སྨྱོ་གྲབས་བྱེད་ཀྱིན་འདུག” ཟེར་བ་དང་། དེར་མཐུད་
ནས། ཁོས་སེམས་ངལ་དང་བཅས་ང་ཚོ་ལ། “ཁྱོད་ཚོ་ཕྱིར་ལོག་ཅིག ལོག་ཅིག གཅེས་
ཕྲུག་ཚོ། ཁྱོད་ཚོར་བཀའ་དྲིན་ཆེ། ཕྱིར་ལོག་རོགས། ཁྱོད་ཚོ་འདི་གར་བསྡད་ནས་ཀྱང་
ལས་རྒྱུ་ཅི་ཞིག་ཡོད་དམ། བཀའ་དྲིན་ཆེ། ཕྱིར་ཁྱིམ་དུ་ལོག་ཅིག” ཅེས་བཤད་བྱུང་།
ཞལ་མཁན་ཆུང་བ་མིག་ཟུང་བཙུམས་ནས་ཤི་བ་ལྟར་བསྡད་བྱུང་། “ཁྱོད་ལ་རོགས་
རམ་བྱ་དགོས་ས་ཨེ་འདུག” གྷར་རོ་ནེས་དེ་ལྟར་དྲིས། “མེད། མེད། གཅེས་ཕྲུག་བཟང་
པོ། བཀའ་དྲིན་ཆེ། ཁྱོད་ཚོ་མྱུར་དུ་ཁྱིམ་དུ་ལོག་ཅིག” ཞལ་མཁན་གྱིས་དེ་ལྟར་ལན་
བཏབ་ཅིང་། བཤད་ཞོར་དུ་ང་ཚོ་སྐས་རྐང་ཁར་དེད་ནས་སྒོ་བརྒྱབ་བྱུང་། ང་ཚོ་སྐས་
སྟེང་ནས་མར་བབས་ཏེ་ཕྱེད་ཙམ་ལ་སླེབས་ཡོད་པའི་སྐབས་སུ། གློ་བུར་དུ་ཞལ་མཁན་
གྱིས་བོས་བྱུང་། “གྷར་རོ་ནེ། གྷར་རོ་ནེ།” ཟེར། ང་ཚོ་གསུམ་ག་ཡང་བསྐྱར་བྱ་
འཕུར་བ་ལྟར་ཕྱིར་བརྒྱུགས་ནས་ཡང་ཐོག་ཏུ་ཕྱིན། ཞལ་མཁན་གྱི་ངོ་མདངས་ཀྱང་
འགྱུར་འདུག །ཁོས་འབོད་བཞིན་དུ་“གྷར་རོ་ནེ། ཁོས་ཁྱོད་ཀྱི་མིང་ནས་འབོད་
ཀྱིན་འདུག །ཁོས་ཉིན་གཉིས་ལ་ཁ་མ་གྲག་པ་རེད་པས། འདི་ནི་ལྟས་བཟང་ཞིག་
ཡིན་པར་སྨོན” ཟེར། གྷར་རོ་ནེས་ངེད་གཉིས་ལ་བཤད་རྒྱུར། “བདེ་མོ་བྱོས། ང་
གཅིག་པུ་འདིར་འདུག་པར་བྱ།” ཞེས་བཤད་རྗེས་ཞལ་མཁན་དང་ལྷན་དུ་ཁང་པའི་
ནང་དུ་བརྒྱུགས་སོང་། སྐབས་འདིར་དྷེ་རོ་སིའི་མིག་མཐའ་མཆི་མས་ཁེངས་འདུག་
པས། ངས་ཁོ་ལ། “ཁྱོད་ནི་ཞལ་མཁན་ཆུང་བའི་དོན་དུ་ངུ་བ་ཡིན་ནམ། ཁོས་གཞི་ནས་
སྐད་ཆ་བཤད་བྱུང་བས། དྲག་བསྐྱེད་འབྱུང་ངེས་རེད” ཅེས་བཤད་པ་ན། དྷེ་རོ་
སིས། “ང་ལའང་ཡིད་ཆེས་ཡོད། འོན་ཀྱང་ངས་ཁོ་བསམས་ཀྱིན་པ་མིན་་ངས་
གྷར་རོ་ནེ་བསམས་ཀྱིན་ཡོད། ཁོ་ཧ་ཅང་མི་བཟང་ཞིག་རེད། ཡིད་སེམས་ཀྱང་ཅི་འདྲའི་
མཆོག་ཏུ་གྱུར་པ་ཞིག་རེད་ཨང་།” ཟེར། །

པོ་རིམ་པ་ཁ་ཝོར།
ཚེས་ཉེར་དགུ་ཉིན། རེས་གཟའ་ལྷག་པ།

ཁྱོད་ཀྱིས་པོ་རིམ་པ་ཁ་ཝོར་རྗེས་དྲན་རྡོ་རིང་ཞིབ་འབྲི་བྱས་པའི་རྩོམ་ཡིག་ཅིག་
འབྲི་དགོས་པ་རེད། འོན་ཀྱང་པོ་རིམ་པ་ཁ་ཝོར་དོན་ངོ་མར་སུ་ཞིག་ཡིན་པ་དེ་ཕལ་ཆེར་
ཁྱོད་ཀྱིས་ད་དུང་རྒྱུས་ལོན་བྱེད་ཐུབ་མེད། ཁྱོད་ཀྱིས་ཤེས་པ་ནི་ཁོང་གིས་སྔོན་དུས་ལོ་
མང་པོའི་རིང་ལ་ཕི་ཨེ་མོན་ཏེ་རྒྱལ་པོའི་རྒྱལ་ཁབ་ཀྱི་གུང་བློན་འགན་བཞེས་པ་ཁོ་ན་
ཙམ་དུ་ཟད། འོ་ན་ཁོ་ཡང་སྙིང་མི་ཅི་འདྲ་བ་ཞིག་ཡིན་ནམ།
པོ་རིམ་པ་ཁ་ཝོར་སྔོན་ཆད་ཕི་ཨེ་མོན་ཏེ་རྒྱལ་པོའི་རྒྱལ་ཁབ་ཀྱི་གུང་བློན་ཆེན་
པོ་ཡིན། ཁོས་ཕི་ཨེ་མོན་ཏེའི་དམག་དཔུང་མངགས་ནས་ཁུ་རི་མེ་ཡར་སོང་ཞིང་། ཆེར་
ན་ཡའི་དམག་འཁྲུག་གི་རྒྱལ་ཁ་བླངས་ཤིང་། དེ་ནི་རང་རེའི་དམག་དཔུང་ནོ་ཝ་ར་
དམག་ཕམ་བྱུང་བའི་རྗེས་སུ་ཡང་བསྐྱར་གཟི་བརྗིད་བརྩོན་ལེན་བྱས་པ་ཞིག་རེད།
ཁོང་གི་ཧྥ་རན་སེའི་དམག་དཔུང་ཆིག་འབུམ་ལྔ་ཁྲི་བཀུགས་ནས་རི་བོ་ཨེ་ཨོལ་ཕི་
བརྒལ་ཏེ་ཨོ་སི་ཁྲུ་རི་ཡའི་མི་ལོན་བྷར་དྷི་ཡ་ནས་ཕྱིར་བསྐྲད་པ་རེད། ཁོང་གིས་དབྱི་ཐ་
ལིའི་སྲིད་སྐྱོང་བའི་དུས་ནི་རང་རྒྱལ་གྱི་གསར་བརྗེ་ཆེས་ཚ་ཚ་འུར་འུར་བྱེད་བཞིན་
པའི་སྐབས་ཡིན།ལོ་དེ་དག་གི་རིང་ལ། ཁོང་གི་འོད་སྟོང་འབར་བའི་བསམ་བློ་དང་། བློ་
བརྟན་འགྱུར་མེད་ཀྱི་དཔའ་ངར་གྱིས། མེས་རྒྱལ་གཅིག་གྱུར་གྱི་བླ་ན་མེད་པའི་བྱ་
གཞག་ལ་གཡོ་མེད་སྐུལ་འདེད་བཏང་བ་རེད། ལོ་དེ་དག་གི་རིང་ལ་དཔོན་དམག་དུ་མ་
ཞིག་གིས་གཡུལ་སར་དཀའ་སྡུག་ཚད་མེད་མྱངས་ལ། ད་དུང་ཁོའི་གཡུལ་ས་ནི་ཁོ་
རང་གི་གཞུང་ལས་ཁང་ཡིན། ཁོང་གི་བྱ་གཞག་དེ་རྩ་བ་མི་བརྟན་པའི་བཟོ་སྐྲུན་ཞིག་
ས་ཡོམ་དང་འཕྲད་དེ་རྨང་ནས་འགྱེལ་བ་ལྟར་… དུས་དང་རྣམ་པ་ཀུན་ཏུ་ཕམ་ཉེན་
ཆེ་བའི་སྐབས་སུ། ཁོང་ཉིད་ཀྱིས་གནས་དེ་གར་ཆེས་ཉེན་ཁ་དང་དཀའ་ཁག་ཆེ་བའི་
དུས་སྐབས་བསྐྱལ་བ་རེད། ཁོང་གིས་གནས་དེར་སེམས་ཤུགས་ཡོད་རྒུ་བཏོན་ཏེ་ཉིན་
ཞག་གྲངས་མེད་བསྐྱལ་བའི་རིང་ལ། ཕམ་ཁ་དང་འགལ་རྐྱེན་མང་པོར་འཕྲད་མྱོང་བ་
རེད་ཅིང་། ཏག་ཏག་ཐེག་དཀའ་ཞིང་རླབས་ཆེ་བའི་ལས་དོན་གྱིས་ཁོང་གི་ཚེ་སྲོག་ལོ་
ཉི་ཤུས་ཇེ་ཐུང་དུ་བཏང་བ་རེད། ཁོང་གི་སྐུ་ལུས་ཉམས་ཞན་དུ་གྱུར་ནའང་། ནད་
གདོན་རུས་རྐང་དུ་ཟུག་པའི་སྐབས་སུའང་ཁོང་གིས་ནམ་ཡང་དཔའ་མི་ཞུམ་པར་ནད་
དུག་དང་འཐབ་འཛིང་བྱས་ཏེ། ཧུར་ཐག་གིས་རང་གི་རྒྱལ་ཁབ་ལ་ཆེས་མཐའ་མར་
ཕྲུག །ཁྱོད་རང་རྡོ་ཀ་མ་རུའི་བརྐོས་བརྙན་ཆེན་པོ་དེའི་དྲུང་དུ་འགྲོ་བའི་སྐབས་སུ།
ཁྱོད་ཀྱིས་འདི་དག་ལ་ཕྱིར་དྲན་ཞིག་བྱོས་དང་། ཁྱོད་ཀྱི་སེམས་ཁོང་ནས་ཁོང་
ལ། “ཅི་འདྲའི་གཟི་བརྗིད་ལྡན་པ་ལ་ཨང་།” ཞེས་བཤད་ངེས་ཡིན། །— ཁྱོད་ཀྱི་ཡབ་ཆེན་གྱིས།

ཟླ་བཞི་པ།
དཔྱིད་ཀ
ཚེས་གཅིག་ཉིན། གཟའ་སྤེན་པ།

དེ་རིང་ནི་ཟླ་བཞི་པའི་ཚེས་གཅིག་ཉིན་རེད། ད་ནི་དབྱར་གནང་སྟེར་བར་ཟླ་
གསུམ་ལས་མི་འདུག །དེ་རིང་གི་ཞོགས་པ་ནི་ལོ་གཅིག་གི་ནང་ཆེས་ཡིད་དུ་འོང་
བའི་ཞོགས་པ་དེ་རེད། དེ་རིང་ངའི་སེམས་ཧ་ཅང་སྐྱིད་པོ་འདུག་སྟེ། རྒྱུ་མཚན་ནི་
གནངས་ཉིན་ཁོ་རེ་ཏི་ཁོའི་ཡབ་ཆེན་དང་ལྷན་དུ་རྒྱལ་པོར་བསུ་བ་བྱེད་དུ་འགྲོ་ཡིན་
ཡོད་པས། ཁོས་ངའང་ལྷན་དུ་འགྲོ་ཟེར། རྒྱལ་པོས་ཁོའི་ཡབ་ཆེན་ངོ་ཤེས་པ་རེད།
ངའི་ཡུམ་ཆེན་གྱིས་ཀྱང་ཉིན་དེར་ང་ཁྲིད་ནས་ཝལ་དྷོ་ཁོ་སྲང་ལམ་གྱི་བྱིས་སྐྱོང་
ཁང་དུ་ལྟ་སྐོར་བྱ་རྒྱུ་ཁས་ལེན་བྱས་སོང་། ང་ལ་སྨྲ་མི་ཤེས་པའི་དགའ་སྤྲོ་སྐྱེས་བྱུང་།
ང་དགའ་བར་རྒྱུ་མཚན་མང་པོ་ཡོད་དེ། ད་དུང་ཞལ་མཁན་ཆུང་བའི་ནད་ཚུལ་
མངོན་གསལ་ངང་ཇེ་ལེགས་སུ་གྱུར་སོང་བས་རེད། ད་དུང་དགེ་རྒན་ལམ་དུ་འགྲོ་
ཞོར་ངེད་ཚང་ལ་ཡོང་སྐབས། དགེ་རྒན་གྱིས་ངའི་ཡབ་ཆེན་ལ་“ ཁོ་ཉེ་ལམ་སློབ་
སྦྱོང་ལ་ཧ་ཅང་བཟང་འདུག” ཟེར་གྱིན་པ་ངས་ཐོས་པས་རེད། ད་དུང་ད་ནངས་ང་
རང་མལ་ལས་ལངསས་དུས་དཔྱིད་དཔལ་རྣམ་པར་བཀྲ་བའི་ཞོགས་པ་ཞིག་ཡིན་པས་
རེད། སློབ་ཁང་གི་སྒེའུ་ཁུང་ལས་ཕྱི་རོལ་ཏུ་བལྟས་པ་ན། ནམ་མཁའ་སྔོ་ཞིང་དྭངས་
པ་དང་། ར་སྐོར་ནང་གི་སྡོང་པོར་མྱུ་གུའི་མཆེ་བ་འབུས་ཟིན་པ་དང་། ཁྱིམ་ཚང་རེ་
རེའི་ཡངས་པར་ཕྱེ་བའི་དྲ་སྒོའི་སྟེང་དུ་ལྗང་མདོག་མངོན་པར་གསལ་བའི་མེ་ཏོག་
གི་གཞོང་བ་དང་མེ་ཏོག་གི་སྒམ་བསྟར་འདུག ང་ཚོའི་དགེ་རྒན་གྱི་བཞིན་དུ་འཛུམ་
མདངས་མངོན་མི་འདུག་སྟེ། དེའི་རྒྱུ་མཚན་ནི་ཁོང་ཉིད་མ་གཞི་ནས་དགོད་མི་སྤྲོ་
བས་རེད། འོན་ཀྱང་གཤིས་སྤྱོད་ཧ་ཅང་བཟང་ཞིང་། དཔྲལ་བའི་སྟེང་གི་གཉེར་མ་
དེའང་ཕལ་ཆེར་མཐོང་མི་ཐུབ་པའི་ཚོད་དུ་འདུག ཁོང་གིས་ཕྱོགས་གཅིག་ནས་ང་
ཚོ་ཀུ་རེ་རྩེ་བཞིན་པ་ལྟ་བུའི་སློབ་ཁྲིད་བྱས་ཤིང་། ཕྱོགས་གཅིག་ནས་ཉམས་དགའི་
ངང་སྒེའུ་ཁུང་ཕྱི་རོལ་ནས་ལྡང་ཡོང་བའི་མཁའ་དབུགས་འབྱིན་རྔུབ་བྱེད། མཁའ་
དབུགས་ཀྱི་ཁྲོད་དུ་ས་འདམ་གྱི་བསུང་ངད་དང་མེ་ཏོག་དང་རྩི་ཤིང་གི་དྲི་ཞིམ་གྱིས་
ཁེངས་འདུག་པས། མི་སེམས་ལ་ཞིང་སྡེ་རུ་སྤྲོ་འཆམ་དུ་བསྐྱོད་པ་ལྟ་བུའི་ཚོར་སྣང་
སྟེར་བར་བྱེད། སློབ་ཁྲིད་ཀྱི་སྐབས་སུ། ཁྱིམ་མཚེས་སྲང་ལམ་དུ་མགར་བ་ཞིག་གིས་
ཙི་ཏའི་སྟེང་དུ་ལྕགས་རྡུང་བའི་སྒྲ་དང་། སྲང་ལམ་ཁ་གཏད་ཀྱི་ཁང་པ་ཞིག་ལས་
བུད་མེད་ཅིག་གིས་གཉིད་འགུགས་པའི་དབྱངས་རྟ་གྱེར་ཏེ་བྱིས་པ་གཉིད་དུ་འཇུག་
པའི་དབྱངས་ཐོས་ཡོང་། ཐག་རིང་གི་ཆེར་ན་ཡ་དམག་སྒར་ནས་དུང་སྒྲ་འབུད་པའི་
སྐད་རེ་གྲགས་ཡོང་བས། སི་ཏར་ཏི་ཚུད་པའི་མི་ཚང་མ་ཧ་ཅང་དགའ་སྤྲོ་སྐྱེས་ཀྱིན་
པའི་ཉམས་ཤར་འདུག །སྐབས་དེ་ཉིད་དུ་མགར་བས་ལྕགས་རྡུང་བའི་སྒྲ་སྔར་བས་
ཆེ་ཞིང་། བུད་མེད་ཀྱི་གཉིད་འགུགས་པའི་དབྱངས་རྟའང་སྔར་བས་ཇེ་གསལ་དུ་
གྱུར། དེ་དང་བསྟུན་ནས་དགེ་རྒན་གྱིས་ཀྱང་སློབ་ཁྲིད་བྱེད་མཚམས་བཞག་སྟེ་རྣ་བ་
བླགས་ནས་ཉན་གྱིན་སྡོད་ལ། དེ་ནས་དྲ་སྒོའི་ཕྱི་རོལ་ཏུ་བལྟས་ནས་དལ་བུར་གསུང་
རྒྱུར། “ནམ་མཁའ་ཡིས་འཛུམ་དམུལ་ངོམ་ཞིང་། མ་ཡུམ་གྱིས་གླུ་དབྱངས་ལེན།
གཞུང་དྲང་གི་མི་རྣམས་ཀྱིས་ངལ་རྩོལ་བྱེད། གཅེས་ཕྲུག་ཚོས་སློབ་སྦྱོང་ལ་འབད།
ཅི་འདྲའི་ཡིད་དུ་འོང་བའི་དོན་དག་ཅིག་རེད་ཨང་།” གསུངས་བྱུང་། སློབ་ཁང་ལས་
སྒོར་བུད་པ་ན། འཛིན་གྲྭ་གཞན་གྱི་སློབ་མ་དག་ཀྱང་ང་ཚོ་དང་འདྲ་བར་དགའ་སྐྱིད་
ཀྱི་སྤྲོ་བས་ཁེངས་འདུག་པ་མཐོང་། གླུ་དབྱངས་ལེན་བཞིན་གྲལ་བསྒྲིགས་ནས་འགྲོ་
བ་དང་། ལམ་དུ་འགྲོ་བའི་གོམ་སྒྲའང་གསལ་ཞིང་ཤུགས་ཆེ་བ་སྟེ། ཕལ་ཆེར་སྐབས་
ཐོག་ཉིད་དུ་ཉིན་བཞི་ཡི་གནང་བ་སྟེར་གྱིན་ཡོད་པ་དང་མཚུངས། དགེ་རྒན་བུད་
མེད་དག་གིས་ཕན་ཚུན་ལ་ཀུ་རེ་རྩེ་བཞིན་འདུག་པ་དང་། ཞྭ་མོའི་སྟེང་དུ་བྱ་སྒྲོ་
དམར་པོ་བཙུགས་པའི་དགེ་རྒན་དེ་ཡང་སློབ་ཆུང་སློབ་མ་ཞིག་དང་འདྲ་བར་མོའི་
སློབ་མ་དག་གི་རྗེས་སུ་འབྲངས་ནས་ས་ལྡིང་གནམ་ལྡིང་བྱེད་ཀྱིན་ཡོད་ལ། ཁྱིམ་
བདག་རྣམས་ཀྱིས་ཡིད་སྤྲོ་བའི་ཁ་བརྡ་སྣ་ཚོགས་བྱེད་ཀྱིན་མཆིས། སྔོ་ཚོད་འཚོང་
བའི་བུད་མེད་དེ་ཁི་ལོ་ཞིའི་ཡུམ་ཆེན་གྱིས་ཁོ་མོའི་ལག་གཟེབ་ཀྱི་ནང་དུ་མེ་ཏོག་རྒྱ་
མེན་མང་པོ་བསྣམས་ཡོད་པས། སློབ་གྲྭའི་ཚོམས་ཆེན་ནང་ཡོངས་རྫོགས་དྲི་ཞིམ་
གྱིས་ཁེངས་འདུག །ཡུམ་ཆེན་གྱིས་སྲང་ལམ་དུ་ང་ལ་བསྒུགས་འདུག་པ་མཐོང་བའི་
མོད་ལ། ང་རང་ད་བར་དུ་དེ་རིང་སྔ་དྲོ་ལྟ་བུའི་དགའ་སྤྲོ་ཞིག་སྐྱེས་མ་མྱོང་བར་
འདུག་སྟེ།ང་རང་བརྒྱུགས་ནས་ཁོ་མོའི་དྲུང་དུ་ཕྱིན་ཞིང་། ཡུམ་ཆེན་ལ། “དེ་རིང་སྔ་
དྲོ་ང་ལ་ཧ་ཅང་དགའ་སྤྲོ་ཚད་འདས་སྐྱེས་བྱུང་། དོན་ངོ་མར་ཅི་ཞིག་གིས་ང་ལ་
དགའ་སྤྲོ་སྐྱེས་སུ་བཅུག་པ་ཡིན་ནམ” ཞེས་དྲིས། ཡུམ་ཆེན་འཛུམ་བཞིན་དུ་ང་
ལ། “དེ་ནི་ཡིད་དུ་འོང་བའི་དུས་ཚིགས་རིངས་པ་རིངས་པོར་བསླེབ་ལ་ཉེ་བ་དང་།
དེའི་སྟེང་དུ་ད་དུང་ཁྱོད་ལ་ལྷད་མེད་དྭངས་གཙང་གི་སེམས་པ་ཞིག་ཡོད་པའི་རྐྱེན་
གྱིས་རེད” ཅེས་གསུངས་བྱུང་། །

རྒྱལ་པོ་ཝུན་པེར་ཐོ།
ཚེས་གསུམ་ཉིན། རེས་གཟའ་ཟླ་བ།

ཏག་ཏག་ཆུ་ཚོད་བཅུ་པའི་སྟེང་དུ། ཡབ་ཆེན་གྱིས་དྲ་སྒོའི་ཕྱི་རོལ་ཀྱི་ཐང་ཆེན་དུ་
བུད་ཤིང་འཚོང་མཁན་ཁོ་རེ་ཏི་དང་ཁོའི་བུ་གཉིས་ཀྱིས་ང་ལ་བསྒུགས་ཡོད་པ་མཐོང་
བྱུང་བས། ང་ལ། “ཁོ་ཚོས་དེ་གར་ཁྱོད་ལ་བསྒུགས་འདུག་པས། ཨེན་ལི་ཁོ། མྱུར་དུ་སོང་
ལ་ཁྱོད་ཀྱི་རྒྱལ་པོ་ལ་ལྟོས་ཤིག” གསུངས་བྱུང་།
ང་རང་ཐོག་སོ་ནས་བབས་ཏེ་མདའ་འཕངས་པ་ལྟར་བརྒྱུགས་ནས་སོང་། ཁོ་རེ་ཏི་
ཕ་བུ་གཉིས་ཀ་ནམ་རྒྱུན་དང་མི་འདྲ་བར་དགའ་བས་མྱོས་འདུག་པར་མ་ཟད། ད་དུང་
ཁོ་གཉིས་ཀྱི་བྱད་གཟུགས་ཀྱང་ད་བར་དུ་དེ་རིང་ལྟ་བུའི་འདྲ་མཚུངས་ཤིག་ཡིན་པ་
མངོན་མ་བྱུང་། ཁོ་རེ་ཏི་རྒན་པའི་བྲང་ཁར་བྱ་དགའི་གཟེངས་རྟགས་གཅིག་དང་དྲན་
གསོའི་རྟགས་མ་གཉིས་བཏགས་འདུག་པ་དང་། གྲལ་དག་པའི་ཁྱུང་རུ་འཁྱིལ་ནས་ཡོད་
ཅིང་ཁྱུང་རུའི་སྣེ་གཉིས་བཞར་ཏེ་ཁབ་བཞིན་ཕྲ་མོར་བྱས་འདུག
ང་ཚོ་དེ་མ་ཐག་ཏུ་མེ་འཁོར་ས་ཚིགས་ཀྱི་ཕྱོགས་སུ་ལམ་ལ་ཆས། རྒྱལ་པོ་ནི་ཆུ་
ཚོད་གཅིག་དང་ཕྱེད་ཀའི་སྟེང་མེ་འཁོར་ས་ཚིགས་སུ་སླེབས་ཀྱི་ཡོད། ཁོ་རེ་ཏི་རྒན་པས་
ཕྱོགས་གཅིག་ནས་གང་ཟའི་ནང་དུ་དུ་བ་འཐེན་པ་དང་། ཕྱོགས་གཅིག་ནས་ལག་པ་
འབྱིད་བཞིན་དུ། “ཁྱོད་ཚོས་ཨེ་ཤེས། གཅིག་བརྒྱད་རེ་དྲུག་ལོའི་གཡུལ་འགྱེད་དེའི་
རྗེས་སུ། ངས་ཡང་བསྐྱར་ཁོ་མཐོང་མ་མྱོང་། ད་བར་དུ་ལོ་ངོ་བཅོ་ལྔ་དང་ཟླ་དྲུག་ཕྱིན་
འདུག །ཁོང་དེང་ཐོག་ཧྥ་རན་སེ་ནས་ལོ་གསུམ་ལ་བསྡད་ཅིང་། དེ་རྗེས་མིན་ཏོ་ཝེ་ལ་
སླེབས་པ་རེད། སྤྱིར་ཡིན་ན་འདི་ནས་ང་རང་ཁོ་དང་འཕྲད་ཆོག་མོད། འོན་ཀྱང་སྟབས་
མ་ལེགས་པར། ཁོ་སླེབས་པའི་དུས་སུ་ང་ནམ་ཡང་གྲོང་ཁྱེར་དུ་མེད་པའི་སྐབས་སུ་ཁེལ་
འདུག །འདི་ནི་ལས་དབང་རེད།” ཟེར།
ཁོས་རྒྱལ་པོ་གླེང་ཚེ་རང་ཉིད་ཀྱི་འཐབ་གྲོགས་གླེང་བཞིན་པ་ལྟར། རྒྱལ་པོའི་མིང་
ལའང་“ཝུན་པེར་ཐོ” ཟེར། ཝུན་པེར་ཐོས་སྔོན་དུས་དམག་དཔུང་ཁྲི་ཤོག་བཅུ་དྲུག་
པར་བཀོད་འདོམས་བྱས་ཤིང་། དེ་དུས་ཁོ་ལོ་ན་ཉེར་གཉིས་ལ་སོན་མ་ཐག་པ་ཡིན། ཁོ་
ནམ་ཡང་དེ་ལྟར་རྟ་ལ་ཞོན་པ་རེད་་།
ཁོ་རེ་ཏི་རྒན་པས་གོམ་པ་ཇེ་མགྱོགས་སུ་བཏང་སྟེ། སྐད་མཐོན་པོའི་ངང་། “ལོ་ངོ་
བཅོ་ལྔ་འགོར་སོང་། ངས་ཀྱང་ཁོ་རང་མཐོང་འདོད་པའི་སྒང་ཡིན། ཁོང་དང་གྱེས་པའི་
དུས་སུ་ཁོ་ད་དུང་རྒྱལ་སྲས་ཤིག་ཡིན་མོད། ད་ལྟ་སླར་ཡང་མཇལ་དུས་ཁོ་སྔོན་ནས་
རྒྱལ་པོར་གྱུར་ཟིན་པ་རེད། ང་ཡང་འགྱུར་སོང་བ་རེད། དམག་མི་ཞིག་ནས་བུད་ཤིང་
འཚོང་མཁན་ཞིག་ཏུ་གྱུར་པ་རེད།” ཟེར་ནས་གད་མོ་བགད་བྱུང་།
བུ་ཡིས་ཁོ་ལ། “རྒྱལ་པོས་ཁྱེད་རང་མཐོང་ཚེ། ད་དུང་ཁྱེད་རང་ངོ་ཤེས་སྲིད་
དམ།” ཞེས་དྲིས་བྱུང་།
ཁོ་བགད་བྱུང་། “ཁྱོད་ངོ་མ་གླེན་པ་རེད། དེ་ནི་དཔེ་ག་ལ་སྲིད། ཝུན་པེར་ཐོ་ནི་མི་
གཅིག་རེད། འོན་ཀྱང་ང་ཚོའི་མི་གྲོག་མ་བཞིན་བགྲང་གིས་མི་ལང་བ་རེད། ཡིན་ནའང་
ཁོང་གིས་དངོས་གནས་ང་ཚོར་མི་གཅིག་རེ་གཅིག་རེ་བྱས་ཏེ་ཞིབ་ལྟ་བྱས་མྱོང་།” ཡབ་
ཆེན་གྱིས་ལན་དེ་ལྟར་བཏབ་སོང་།
ང་ཚོ་ཝི་ཏོ་རི་ཨོ་སྲང་ཆེན་དུ་སླེབས་པ་ན། སྲང་ལམ་དུ་མི་ཧ་ཅང་མང་པོ་མེ་
འཁོར་ས་ཚིགས་ཀྱི་ཕྱོགས་སུ་སྐྱོད་ཀྱིན་འདུག །དམག་དུང་བསྣམས་པའི་དམག་མིའི་
རུ་ཁག་ཅིག་ཕར་བུད་སོང་ལ། ཡང་བསྐྱར་ཁྲིམས་བསྟར་སྐྱ་དམག་གཉིས་ཀྱང་བྲེལ་
སྟབས་ཀྱིས་བརྒྱུགས་ནས་བུད་སོང་། དེ་རིང་གི་གནམ་གཤིས་ཧ་ཅང་དྭངས་བའི་ཁར།
རླུང་བུ་འཇམ་ཞིང་ཉི་འོད་རབ་ཏུ་དྲོ།
ཁོ་རེ་ཏི་རྒན་པ་ཧ་ཅང་སྤྲོ་བས་མྱོས་བྱུང་། “རེད་ཡ། ངས་ཡང་བསྐྱར་ང་ཡི་ཧྲི་
ནའང་དེ་གར་ཉེན་རྟོག་པ་ཡོད་པས་མི་སུ་ཡང་སྐད་ཅིག་ལ་སྡོད་དུ་མི་འཇུག ། “ངའི་
རྗེས་སུ་ཤོག” ཁོས་གློ་བུར་དུ་དེ་ལྟར་བཤད་ཅིང་ངེད་གཉིས་ཀྱི་ལག་པ་ནས་ཁྲིད་དེ་
ཧུར་ཐག་འབད་ཐག་གིས་བར་སྟོང་ཞིག་ཏུ་བུད་ཅིང་། ཁོས་རྒྱབ་གྱང་ལ་བསྙེས་ཏེ་
ལངས་ནས་བསྡད་བྱུང་།
ཉེན་རྟོག་པ་ཞིག་དེ་མ་ཐག་ཏུ་ཚུར་ཡོང་སྟེ། ཁོ་ལ་བཤད་རྒྱུར།
“འདི་ནས་འདུག་མི་རུང་།”
“ང་ནི་སྟོང་ཤོག་ཞེ་དགུ་པའི་སྒར་ཚོ་བཞི་པའི་ཡིན།” ཁོ་རེ་ཏི་རྒན་པས་བྱ་
དགའི་གཟེངས་རྟགས་ལ་རེག་ཙམ་བྱས་ནས་དེ་ལྟར་ལན་བཏབ།
ཉེན་རྟོག་པས་ཁོ་ལ་ལྟ་ཙམ་འགའ་བྱས་རྗེས། “དེས་ན་དེ་གར་སྡོད་ཅིག” ཟེར།
ཁོ་རེ་ཏི་རྒན་པ་ཡིད་ཧ་ཅང་ཁེངས་པར་གྱུར་ཏེ་སྤྲོ་བའི་ངག་གིས། “ངས་བཤད་
པ་ཨེ་བདེན་འདུག །སྟོང་ཤོག་ཞེ་དགུ་པའི་སྒར་ཚོ་བཞི་པ་ཞེས་པའི་སྐད་ཆར་ཤུགས་
ཆེ་ཨང་། ང་ནི་སྒར་ཚོ་བཞི་པའི་ཡིན། ང་ལ་རང་ཉིད་ཀྱི་འདོད་པ་ལྟར་རང་གི་དམག་
དཔོན་ལ་ལྟ་བའི་དབང་ཆའང་མེད་པ་རེད་དམ། སྐབས་དེར་ངས་ཁོ་ལ་ལྟ་དུས་བར་
ཐག་ཧ་ཅང་ཉེ་བས། ད་ལྟ་ཁོང་དང་བར་ཐག་ཉེ་ཙམ་བྱེད་པའང་འོས་མཐུན་ཞིག་
རེད། ངས་ཁོ་ལ་དམག་དཔོན་ཞེས་འབོད་རྒྱུ་ཡིན། ཁོང་ཉིད་ང་ཚོའི་སྒར་ཚོའི་ཆུ་
ཚོད་ཕྱེད་ལྷག་གི་བཀོད་འདོམས་པ་བྱས་མྱོང་། རྒྱུ་མཚན་ནི་སྐབས་དེར་ཁོང་ཉིད་ང་
ཚོའི་སྒར་ཚོའི་ནང་དུ་ཡོད་པས། ཁོང་གིས་ང་ཚོར་བཀོད་འདོམས་བྱས་པ་ལས་
དམག་དཔོན་བོ་ཨེར་ལི་ཆིས་བཀོད་འདོམས་བྱས་པ་མིན། ངོ་མ་ཧ་ལས་པ་ཞིག་
རེད།” ཅེས་བཤད་བྱུང་།
སྐབས་འདིར། མེ་འཁོར་ས་ཚིགས་ཀྱི་ཚོམས་ཆེན་ཕྱི་ནང་དུ་སྐུ་དྲག་དག་དང་
དམག་དཔོན་རྣམས་འཚངས་ནས་འདུག་ཅིང་། སྒོ་ཆེན་གྱི་ཁ་རུ་ཤིང་རྟ་གྲལ་བསྟར་དུ་
བསྒྲིགས་ཡོད་པ་དང་། ཤིང་རྟའི་ཁ་ལོ་བ་དག་གིས་ཀྱང་ལས་གོས་དམར་པོ་གྱོན་འདུག
ཀྲང་། ང་ཡི་དམག་དཔོན་མཐོང་ཐུབ་སོང་བས་ངོ་མ་དགའ་སྤྲོ་སྐྱེས་བྱུང་། ཨེ། ང་རྒས་
པ་ཧ་ཅང་མགྱོགས་འདུག །དྲུག་པའི་ཚེས་ཉེར་བཞིའི་ཉིན་ནི་ཕལ་ཆེར་ཁ་སང་ཡིན་
པ་ལྟར་སྣང་། ཉིན་དེའི་ཞོགས་པར་དམག་འཁྲུག་རྒྱག་དགོས། ངས་འཁུར་ཁུག་ཁུར་
ཅིང་མེ་མདའ་བསྣམས་ནས་མི་ཚོགས་ཀྱི་ཁྲོད་དུ་འགྲེང་ཡོད། ཝུན་པེར་ཐོ་ཡིས་ཁོས་
དམག་འཐབ་བཀོད་འདོམས་བྱ་ཡུལ་གྱི་དམག་དཔོན་རྣམས་ཁྲིད་ནས་ཕར་འགྲོ་ཚུར་
འོང་བྱེད་ཅིང་། རྒྱང་རིང་ནས་མེ་སྒྱོགས་ཀྱི་ལྡིར་སྒྲ་མཚམས་མི་ཆད་པར་གྲགས་འོང་།
མི་ཚང་མའི་མིག་གིས་ཁོ་ལ་ཅེ་རེར་བལྟས་ཤིང་། སེམས་གཏིང་ནས་ཁོང་ལ་མདེའུ་མི་
ཕོག་པར་སྨོན་ཞེས་གསོལ་འདེབས་བྱེད་ཀྱིན་འདུག ངའི་སེམས་ལའང་མ་དྲན་པ་
ཞིག་ནི། ཨེ་སི་ཁྲུ་རི་ཡའི་སྐྱ་དམག་གི་མེ་མདའི་རྩེ་གྲིའི་མདུན་དུ། ཝུན་པེར་ཐོ་ད་
དུང་ང་ཚོ་དང་བར་ཐག་དེ་འདྲ་ཉེ་བོ་འདུག །ང་ཚོའི་བར་དུ་གོམ་པ་འགའ་ལས་མི་
འདུག །ཉིན་དེར་གནམ་གཤིས་ལེགས་ཤིང་གནམ་ངོ་ནི་མེ་ལོང་ཞིག་དང་འདྲ། ཡིན་
ནའང་ཚ་བ་ཧ་ཅང་ཆེ་བ་སྟེ། ང་ཚོ་ནང་དུ་འཛུལ་ཆོག་པ་ཨེ་ཡིན་ནམ། འགྲོ་ལ་
བལྟ་དང”ཞེས་ཟེར།
ང་ཚོ་མེ་འཁོར་ས་ཚིགས་སུ་སླེབས་པ་ན། དེ་གར་མི་དང་ཤིང་རྟ་ཧ་ཅང་མང་པོས་
ཁེངས་འདུག་པར་མ་ཟད། ད་དུང་ཉེན་རྟོག་པ་དང་ཁྲིམས་བསྟར་དམག་མི། དར་ཆ་
བསྒྲེངས་པའི་ཚོགས་པ་སོགས་འདུག་ལ། ད་དུང་དམག་དཔུང་གི་རོལ་དཀྲོལ་རུ་ཁག་
གིས་དཀྲོལ་རྡུང་བྱེད་ཀྱིན་འདུག །ཁོ་རེ་ཏི་རྒན་པ་མེ་འཁོར་ས་ཚིགས་ཀྱི་སྡིངས་ཆའི་
ཀ་བའི་འཁྲིས་སུ་འགྲོ་རྩིས་ཀྱིས་བཙིར་ཏེ་དེ་ཕྱོགས་སུ་ཕྱིན་ཡང་ལམ་བཀག་བྱུང་།
དེ་བས་ཁོ་རང་བཙིར་ནས་མེ་འཁོར་ས་ཚིགས་ཀྱི་འབུད་སྒོའི་མི་ཚོགས་ཀྱི་སྔོན་དུ་
འགྲེང་རྩིས་བྱས། ཁོས་དཔུང་པས་ལམ་བཏོད་དེ་ང་ཚོ་དེད་ནས་སྔོན་དུ་བསྐྱོད། ཆུ་ཁོལ་
ལྟར་གདུ་བཞིན་པའི་མི་ཚོགས་ཀྱིས་ང་ཚོ་ཕར་འདེད་ཚུར་འདེད་བྱས་འོང་། བུད་ཤིང་
འཚོང་མཁན་གྱིས་ས་ཚིགས་ཀྱི་སྡིངས་ཆའི་ཀ་བ་དང་པོ་དེ་བློར་བབས་སོང་མོད། ཡིན་
ཁོ་རེ་ཏིས་ཡབ་ཆེན་ལ་འདྲི་རྒྱུར། རྒྱལ་སྲས་ཝུན་པེར་ཐོ་སྒར་ཚོ་བཞི་པར་ཡོད་
དུས་ལག་ཏུ་དམག་གྲི་ཐོགས་ཨེ་འདུག་ཟེར།
ཡབ་ཆེན་གྱིས་བཤད་རྒྱུར། “ཁོང་གི་ཕྱག་ཏུ་དམག་གྲི་བསྣམས་ལོས་ཡོད། ཁོང་
དེ་སྤྱད་ནས་འཕུར་མདུང་བཀག་པ་རེད། འཕུར་མདུང་མི་གཞན་ལ་ཕོག་ངེས་རེད་
པས་ཁོང་ཉིད་ལའང་ཕོག་ན་ཅིས་མི་ཆོག །ཨ་ཙི། སྨྱོས་ཟིན་པ་ལྟ་བུའི་གདོན་འདྲེ་དེ་
དག །ཁོ་ཚོས་ངར་སྐད་བསྒྲགས་ནས་བསྲེས་སླེབས་བྱུང་། རླུང་ནག་འཚུབ་མ་དང་
འདྲ་བར་དམག་དཔུང་དང་སྒར་གྲལ། མེ་སྒྱོགས་ཀྱི་ཁྲོད་ནས་གཡོན་འཛུལ་
གཡསའབུད་བྱས་ཏེ་ཡོད་ཚད་གཏོར་བྱུང་། ཡ་ལི་ཧྲན་རྡི་ལེ་ཡའི་སྐྱ་དམག །ཧྥུ་ཅཱ་
མའོ་སྐྱ་དམག །རྐང་དམག །མདུང་ཐོགས་སྐྱ་དམག །འཇབ་རྒོལ་དམག་སོགས་ཉོག་
ལྟར་བསྲེས་ཤིང་འཁྲུགས་ཏེ་སུས་ཀྱང་ག་ཡིན་འདི་ཡིན་མི་ཤེས་པར་གྱུར། ང་ཚོས་
མི་ཞིག་གིས ‘རྒྱལ་སྲས།རྒྱལ་སྲས’ ཞེས་འབོད་པ་ཐོས་པའི་མོད་ལ།དགྲ་བོའི་མདུང་
ཐོགས་པའི་རུ་ཁག་སྨྱོས་པ་བཞིན་བསྲེས་ནས་སླེབས་བྱུང་། ང་ཚོས་མཉམ་གཅིག་ཏུ་
མེ་མདའ་འཕངས་པས་སྐབས་ཤིག་རིང་ཁོར་ཡུག་ཡོངས་རྫོགས་དུ་བ་སྔོན་པོས་
བསྒྲིབས་བྱུང༌། ཡུད་ཙམ་འགོར་རྗེས་དུ་བ་དལ་བ་དལ་བུར་ཡལ་སོང་། ཐང་ངོས་སུ་
དགྲ་བོའི་བསད་རྨས་ཐེབས་པའི་དམག་རྟ་དང་མདུང་བཟུང་སྐྱ་དམག་མང་པོ་ཆག་
ཉིལ་དུ་བཏང་འདུག །ངས་ཁ་ཕྱིར་འཁོར་ནས་བལྟས་པ་ན། ཝུན་པེར་ཐོ་རྟ་ལ་ཞོན་ཏེ་
ང་ཚོའི་དཀྱིལ་དུ་ཡོད་ཅིང་སྐྱོན་ཅི་ཡང་བྱུང་མི་འདུག །ཁོས་ཁོར་ཡུག་ལ་སྐོར་ལྟ་བྱེད་
ཀྱིན་འདུག་ཅིང་། རྣམ་འགྱུར་དེ་ནི་ཕལ་ཆེར་སྤུན་ཟླ་ཚོ་རྨས་མེད་དམ་ཞེས་འདྲི་
བཞིན་པ་དང་ཡོངས་སུ་མཚུངས། ང་ཚོ་སྨྱོས་པ་བཞིན་དུ་ཁོའི་ཕྱོགས་སུ་འཁོར་ནས་
མཉམ་གཅིག་ཏུ། ‘ཁྲི་ལོར་ཤོག’ ཅེས་བསྒྲགས། གནམ་བདག་ཨང་། དེ་ནི་ཇི་ལྟ་བུའི་
དུས་སྐབས་ཤིག་རེད་ཨང་། ཡ། མེ་འཁོར་སླེབས་བྱུང་།”
དམག་དཔུང་གིས་རོལ་དབྱངས་དཀྲོལ་ཞིང་དམག་དཔོན་རྣམས་བརྒྱུགས་ནས་
སྔོན་དུ་སོང་། མི་ཚོགས་ཀྱིས་ཕྱི་རྟིང་ཡར་ལ་བཀྱགས་ནས་ལྟད་མོར་ལྟ།
“ཨེ། ཁོང་མྱུར་བ་མྱུར་བ་ཕྱིར་ཕེབས་མི་སྲིད། ད་ལྟ་ཁོ་ཚོས་ཁོང་ལ་ཤིས་ཚིག་
འབུལ་དགོས་པ་རེད།” ཉེན་རྟོག་པ་ཞིག་གིས་དེ་ལྟར་ཟེར།
ཁོ་རེ་ཏི་རྒན་པ་དགའ་ཐག་ཆོད་དེ། “ཨེ་མ། ངས་ཁོང་ཉིད་སེམས་ལ་དྲན་པ་ཙམ་
གྱིས་ཕལ་ཆེར་ཁོང་ཉིད་གནས་དེར་མཐོང་བའི་ཚོར་སྣང་སྐྱེས་འོང་། ཟིང་འཁྲུག་དང་
ས་འགུལ་སོགས་གཞན་པའི་དོན་དག་གང་དང་ཅི་བྱུང་ཡང་ཁོང་ནི་ནམ་ཡང་སེམས་
ལྷོད་བག་ཕེབས་ངང་སྡོད་ནུས། ངའི་དྲན་པའི་ངོས་སུ། ཁོང་གཞར་ཡང་ང་ཚོའི་ཁྲོད་
ནས་ངས་མཐོང་བའི་བབ་བརླིང་ལྷུན་ཆགས་ཀྱི་བཟོ་ལྟ་ལྡན་མཁན་དེ་རེད། གང་ལྟར་ད་
ལྟ་ཁོང་རྒྱལ་པོ་ཡིན་ནའང་། ཁོང་གིས་སྟོང་ཤོག་ཞེ་དགུ་པའི་སྒར་ཚོ་བཞི་པ་བརྗེད་མེད་
ཅིང་།ད་དུང་ཧ་ཅང་དགྱེས་ཚོར་ཆེན་པོས་སྐབས་དེར་ཁོང་གི་མཐའ་འཁོར་ནས་མཐོང་
བའི་ང་ཚོ་དང་ལྷན་འཛོམས་ཀྱིས་མཉམ་དུ་བཟའ་བཏུང་སྤྱོད་ངེས་པར་ང་ལ་ཡིད་ཆེས་
ཡོད། ད་ལྟ་ཁོང་གི་ལག་འོག་ཏུ་དམག་དཔོན་དང་བློན་ཆེན། ད་དུང་གཟེངས་རྟགས་
སོགས་ཅི་དགོས་ཡོད་མོད། འོན་ཀྱང་དེ་དུས་སུ་ང་ཚོ་དམག་མི་འདི་དག་ཁོ་ན་ལས་མེད།
གལ་ཏེ་ངས་ཁོང་དང་ཕར་ངོ་ཚུར་ངོ་བྱས་ཏེ་སྐད་ཆ་ཚིག་འགའ་བཤད་ཐུབ་ཚེ་ཅི་
འདྲའི་བཟང་བ་རེད་ཨང་། ང་ཚོའི་ལོ་ན་ཉེར་གཉིས་ཅན་གྱི་དམག་དཔོན་ནམ་རྒྱལ་
སྲས་ཁོང༌། ང་ཚོས་དམག་གྲི་སྤྱད་ནས་སྲུང་སྐྱོབ་བྱས་པ་ཡིན། ....ལོ་བཅོ་ལྔར་མ་
མཐོང་བ་རེད། ང་ཚོའི་ཝུན་པེར་ཐོ། ཨེ་མ། རོལ་དབྱངས་འདིས་དངོས་གནས་ང་ལ་
སེམས་འགུལ་ཐེབས་སུ་བཅུག་བྱུང་། ངས་རང་ཉིད་ཀྱི་མཚན་སྙན་དཔང་དུ་བཞག་པ་
ཡིན” ཟེར།
དགའ་འབོད་ཀྱི་འུར་ལོང་ཆེན་པོས་ཁོའི་སྐད་ཆའི་མཚམས་བཅད་བྱུང༌། ཞྭ་མོ་
སྟོང་ཕྲག་དུ་མ་བར་སྣང་དུ་ལྡིང་སྐོར་རྒྱག་གིན་འདུག །གཟབ་གོས་ནག་པོ་གྱོན་པའི་མི་
དྲག་བཞི་ཤིང་རྟ་སྔོན་མའི་ནང་དུ་བུད་བྱུང་།
“ཁོང་ཉིད་རེད།” ཁོ་རེ་ཏི་རྒན་པ་དེ་ལྟར་སྐད་བརྒྱབ་ཅིང༌། མིག་མ་གཡེང་བར་
ལྟ་བཞིན་འདུག
དེ་རྗེས་ཁོས་དལ་ལྷོད་ངང་། “འཕགས་མས་མཁྱེན། ཁོང་གི་སྐྲ་ལོའང་དཀར་པོར་
གྱུར་འདུག” ཟེར། ང་ཚོ་གསུམ་གས་ཞྭ་མོ་ཕུད་པ་དང་། ཤིང་རྟ་དལ་དལ་ངང་མི་
ཚོགས་ཀྱི་དཀྱིལ་དབུས་བརྒྱུད་ནས་སླེབས་བྱུང་། མི་རྣམས་ཀྱིས་ཞྭ་མོ་གཡུག་གཡུག་
བྱས་ནས་དགའ་འབོད་བྱེད། ངས་ཁོ་རེ་ཏི་རྒན་པ་ནི་མི་གཞན་པ་ཞིག་ཏུ་གྱུར་པ་བཞིན་
ཆེ་ཞིང་བརྗིད་པ་མཐོང་བྱུང་། ཁོང་གི་ངོ་མདངས་ཅུང་སྐྱ་བོ་ཡིན་ཞིང་དྲང་མོར་ཀ་བར་
གཏད་ནས་འདུག །ཤིང་རྟ་ང་ཚོའི་མདུན་དུ་བརྒྱུད་དེ་ཀ་བར་གོམ་པ་གང་གི་བར་ཐག་
ལས་མི་འདུག།
“ཁྲི་ལོར་ཤོག” མི་མང་གིས་དགའ་འབོད་བྱེད།
“ཁྲི་ལོར་ཤོག” ཁོ་རེ་ཏི་རྒན་པས་ཀྱང་མི་མང་གི་རྗེས་འབྲངས་ནས་དགའ་
འབོད་བྱས།
རྒྱལ་པོས་ཁོང་ལ་གཟིགས་བྱུང་། སྤྱན་འོད་དེ་ཁོའི་བྲང་ཁའི་བྱ་དགའི་རྟགས་མའི་
སྟེང་ནས་སྡོད་ཙམ་བྱེད།
སྐབས་འདིར་ཁི་ལེ་ཐི་རྒན་པས་ཅི་ལའང་འདང་མི་རྒྱག་པར། “སྟོང་ཤོག་ཞེ་དགུ་
པའི་སྒར་ཚོ་བཞི་པ” ཞེས་འུར་བརྒྱབ་བྱུང་།
རྒྱལ་པོས་དབུ་ཕར་ལ་བསྒྱུར་ཏེ་ཟུར་ཅིག་ཤོས་སུ་བལྟས་བྱུང་མོད། འོན་ཀྱང་འུར་
སྐད་དེ་ཐོས་པའི་མོད་ལ་ཡང་བསྐྱར་དབུ་ང་ཚོའི་ཕྱོགས་བསྒྱུར་ཅིང་། སྤྱན་གྱིས་ཁོ་རེ་ཏི་
རྒན་པར་ཅེར་བཞིན་ཕྱག་ཡ་གཅིག་འཁོར་སྒམ་ལས་ཕྱིར་བསྲིངས་བྱུང༌།
ཁོ་རེ་ཏི་རྒན་པ་གོམ་པ་ཆེན་པོ་གཅིག་གིས་མདུན་དུ་ལྡིང་ནས། རྒྱལ་པོའི་ཕྱག་ལ་
དམ་པོར་འཇུས་བྱུང་། ཤིང་རྟ་སྔོན་དུ་བསྐྱོད་བཞིན་ཡོད་ཅིང་། མི་ཚོགས་ཀྱིས་ང་ཚོ་
གསུམ་ག་སོ་སོར་ཕྲལ་བྱུང་བས། ང་ཚོས་སྐབས་ཤིག་ཁོ་རེ་ཏི་རྒན་པ་མི་མཐོང་བར་གྱུར།
འོན་ཀྱང་ང་ཚོས་དེ་མ་ཐག་ཏུ་ཁོ་རང་རྙེད་བྱུང་། ཁོས་དབུགས་ཧལ་ཧལ་བྱེད་བཞིན་
མིག་ཟུང་བརླན་པར་གྱུར་པ་དང་། ལག་པ་མཐོན་པོར་བཏེགས་ནས་བུ་ཡི་མིང་ནས་
འབོད་ཀྱིན་འདུག །བུའང་ཁོའི་ཕྱོགས་སུ་མཆོངས་ནས་བརྒྱུགས་སོང་། ཁོས་སྐད་གསེང་
མཐོན་པོས་བཤད་རྒྱུར། “མྱུར་དུ་འདི་གར་ཤོག །གཅེས་ཕྲུག །ངའི་ལག་པ་ད་དུང་ཚ་བོ་
འདུག” ཟེར་བཞིན་ལག་པ་བུའི་གདོང་ལ་སྦྱར་ནས། ཡང་བསྐྱར་“ལག་པ་འདིས་
རྒྱལ་པོར་ཕྱག་འཇུ་བྱེད་མྱོང་བ་རེད” ཟེར།
ཁོ་རང་མགོ་བོ་འཐོམས་པ་ལྟར་དེ་གར་འགྲེང་ནས་ཤིང་རྟ་རྒྱང་དུ་འགྲོ་བར་མིག་
སྐྱེལ་བྱས་པ་དང་། འཛུམ་བཞིན་དུ་གང་ཟ་ལག་ཏུ་བསྣམས་ནས་འདུག་པས། མཐའ་
འཁོར་གྱི་མི་ཚོགས་སྐོར་ཞིག་གིས་ཡ་མཚན་པའི་ངང་ཁོ་ལ་བལྟས་འདུག ། “མི་འདི་
ནི་སྟོང་ཤོག་ཞེ་དགུ་པའི་སྒར་ཚོ་བཞི་པའི་རེད།” མི་ཞིག་གིས་བཤད་རྒྱུར། “དམག་
མི་འདིས་རྒྱལ་པོ་ངོ་ཤེས་ཀྱིན་
འདུག” “རྒྱལ་པོས་ད་དུང་ཁོ་
ངོ་ཤེས་ཀྱིན་འདུག ” “ རྒྱལ་
པོས་ད་དུང་ཁོ་ལ་ཕྱག་འཇུ་
གནང་བྱུང་།” མི་ཞིག་གིས་སྐད་
མཐོན་པོས་“ཁོས་རྒྱལ་པོ་ལ་རེ་
འདུན་ཞུ་ཡིག་སྤྲད་བྱུང” ཟེར།
ཁོ་རེ་ཏི་རྒན་པ་གློ་བུར་དུ་ཁ་
ཕྱིར་འཁོར་ནས། “མིན། ངས་ཁོང་
ལ་རེ་བ་ཅི་ཡང་བཏོན་མེད།གལ་ཏེ་
ཁོང་གིས་ང་ལ་ཅི་དགོས་དྲིས་པ་
ཡིན་ཚེ། ངས་ཁོང་ལ་དངོས་པོ་
གཞན་ཞིག་འབུལ་སྲིད” ཟེར།
མི་ཚང་མས་ཁོ་ལ་བལྟས་ཏེ་བསྡད་བྱུང༌།
ཡིན་ནའང་ཁོས་ཆེས་སྟབས་བདེའི་ཚིག་གཅིག་བཤད་བྱུང་བ་སྟེ། “ང་ཡི་ཟུངས་
ཁྲག་འབུལ་ངེས” ཟེར།།

བྱིས་སྐྱོང་ཁང་།
ཚེས་བཞི་ཉིན། རེས་གཟའ་མིག་དམར།

ཁ་སང་དྲོས་ཇ་འཐུང་བའི་རྗེས་སུ། ཡུམ་ཆེན་གྱིས་ང་རང་ཁྲིད་ནས་ཝལ་དྷོ་ཁོ་
སྲང་ལམ་གྱི་བྱིས་སྐྱོང་ཁང་དུ་སོང་། ཡུམ་ཆེན་ནི་ཕེ་རེ་ཁོ་སིའི་ནུ་མོ་ཆུང་བ་བྱིས་སྐྱོང་
ཁང་དུ་ཞུགས་པའི་དོན་དེ་མགོ་གཙོ་ལ་རེ་ཞུ་བྱེད་དུ་འགྲོ་བ་རེད་པས། མོས་ང་ཡང་
རོལ་ཏུ་འཁྲིད་རྒྱུ་ཁས་ལེན་བྱས་པ་རེད། བྱིས་སྐྱོང་ཁང་ནི་ཅི་འདྲ་ཞིག་ཡིན་པ་ངས་
སྔོན་ཆད་གཏན་ནས་མཐོང་མ་མྱོང་བས། ངའི་སེམས་ལ་ཧ་ཅང་སྤྲོ་སྐྱིད་ལྡན་པ་ཞིག་
ཡིན་ངེས་རེད་སྙམ།
བྱིས་སྐྱོང་ཁང་དུ་བྱིས་ཕོ་ཆུང་ཆུང་དང་བྱིས་མོ་ཉིས་བརྒྱ་ལྷག་འདུག་ཅིང་། ཁོ་
ཚོ་དེ་འདྲ་ཆུང་བར་འདུག་པས། ཁོ་ཚོ་དང་བསྡུར་ན་ང་ཚོ་སློབ་གྲྭའི་ལོ་རིམ་དང་པོའི་
འཛིན་གྲྭ་ཆུང་བའི་སློབ་མ་དག་ཀྱང་“མི་ཆེ་བར” བརྩིས་ཆོག་འདུག །ང་ཚོ་སླེབས་
པའི་སྐབས་སུ། ཏག་ཏག་ཁོ་ཚོ་གྲལ་བསྟར་བསྒྲིགས་ནས་ཇ་ཁང་དུ་ཟ་མ་བཟའ་རུ་་
འགྲོ་བཞིན་འདུག །ཇ་ཁང་ནང་དུ་ཧ་ཅང་རིང་བའི་ཟས་ཅོག་ཤར་མོ་གཉིས་བསྟར་
ཡོད་ཅིང་། ཟས་ཅོག་གི་སྟེང་དུ་བུ་ག་སྒོར་མོ་མང་པོ་བརྟོལ་ལ། བུ་ག་སྒོར་མོ་རེ་རེའི་
འགྲམ་དུ་འབྲས་དང་སྲན་ནག་བསྡེབས་བསྲེས་བྱས་ཏེ་བཅུས་པའི་དཀར་ཡོལ་ནག་
པོ་རེ་བརྟེན་པ་དང་། དཀར་ཡོལ་གྱི་འཁྲིས་སུ་རྒྱུ་གཤའ་དཀར་ཡིན་པའི་ཁེམ་བུ་རེ་
བཞག་འདུག །བྱིས་པ་འགའ་རེ་ཇ་ཁང་དུ་སླེབས་འཕྲལ་གང་བྱུང་ངང་ཙོག་ནས་ས་
རུ་ཀུ་ཤུའི་སྡོང་པོ་བྲིས་ནས་བསྡད་འགྲོ་ལ། དགེ་རྒན་བརྒྱུགས་ཡོང་ནས་ཁོ་ཚོ་མ་ཁྲིད་
ན་མི་འགྲོ་བར་འདུག བྱིས་པ་མང་པོ་ཞིག་གང་བྱུང་ངང་དཀར་ཡོལ་ཞིག་གི་འཁྲིས་
སུ་གོམ་པ་སྤོ་མཚམས་བཞག་སྟེ། རང་ཉིད་ཀྱི་སྡོད་གནས་ཡིན་པར་ཐག་བཅད་དེ། དེ་
མ་ཐག་ཟས་ཁེམ་བུ་གང་ཁ་ནང་དུ་བཅུག་འགྲོ། དགེ་རྒན་ཞིག་ཚུར་ཡོང་སྟེ་“མྱུར་
མོར་སྔོན་ལ་སོང” ཞེས་བཤད་པ་ན། བྱིས་པ་དེ་དག་སྔོན་དུ་གོམ་པ་གསུམ་བཞི་ཙམ་
སོང་རྗེས་ཡང་བསྡད་འགྲོ་ཞིང་། གོ་སྐབས་དང་བསྟུན་ནས་ཡང་བསྐྱར་ཁ་ནང་ལ་ཟས་
ཁེམ་གང་བཅུག་འགྲོ་ལ། དེ་ནས་མུ་མཐུད་དུ་སྔོན་ལ་འགྲོ་བར་བྱེད། དེ་ལྟར་རང་ཉིད་
ཀྱི་སྡོད་གནས་སུ་སླེབས་དུས་ཕལ་ཆེར་ཕོ་བ་ཕྱེད་ཙམ་འགྲངས་ཡོད་པའི་ཚད་དུ་
སླེབས་འདུག །དགེ་རྒན་གྱིས་འདེད་ཞོར་དུ་སྐད་མཐོན་པོས། “མགྱོགས་ཙམ་བྱོས།
མགྱོགས་ཙམ་བྱོས” ཟེར། བྱིས་པ་ཚོ་གཞི་ནས་གོ་རིམ་བཞིན་སྡོད་དུ་འཇུག་ཐུབ་
སོང་། ཟ་མ་བཟའ་མགོ་མ་བརྩམས་པའི་སྔོན་ལ་གསོལ་འདེབས་བྱེད་དགོས་ཤིང་།
ནང་ཕྱོགས་སུ་བསྒྲིགས་ཡོད་པའི་བྱིས་པ་ཚོས་གསོལ་འདེབས་བྱེད་དུས་དཀར་ཡོལ་
དང་རྒྱབ་གཏད་དགོས་པས། ཁོ་ཚོས་ད་དུང་སྐེ་ཕྱིར་དཀྱོགས་ཏེ་མིག་གིས་དཀར་ཡོལ་
ལ་ཅེར་ཏེ་གཞན་གྱིས་བརྐུས་ཨེ་འགྲོ་ལ་དོགས་པར་བྱེད་ཅིང་། དེ་ནས་ལག་ཟུང་ཐལ་
མོ་སྦྱར་ནས་མིག་གཉིས་ཀྱིས་གནམ་ལ་བལྟས་ཏེ་གསོལ་འདེབས་བྱེད་ཀྱང་། སེམས་
ནི་ད་དུང་དཀར་ཡོལ་ནང་གི་ཟ་མ་ལ་ཐོགས་འདུག །གསོལ་འདེབས་མཇུག་རྫོགས་
རྗེས་ཟ་མ་བཟའ་མགོ་བརྩམས་པས། ཨ་ལ་ལ། རྣམ་པ་དེ་ནི་ཧ་ཅང་དགོད་བྲོ་ཞིང་ཡིད་
སྤྲོ་བ་ཞིག་རེད། ལ་ལས་ཁེམ་བུ་གཉིས་ཀྱིས་ཟ་མ་ཟ་ཞིང་། ལ་ལས་ལག་པ་གཉིས་
དཀར་ཡོལ་ནང་བསྒྲེས་ནས་ཟ་སྟེ། སྔ་གཞུག་བརྩད་དེ་རྔམ་ཟ་བྱས་བྱུང་། བྱིས་པ་མང་
པོ་ཞིག་གིས་སྲན་མ་ནག་འབིག་གཅིག་རེ་གཅིག་རེ་བཏུས་ཏེ་ལྭ་བའི་ཁུག་མའི་ནང་
དུ་འཇུག་གིན་འདུག ད་དུང་བྱིས་པ་སྐོར་ཞིག་གིས་བྲང་ཁེབས་ཀྱི་ཁུད་དུ་སྲན་མ་
ནག་འབིག་དམ་པོར་གཅུད་པ་དང་། དེ་ནས་ཤུགས་བཏོན་ནས་རྡུངས་ཏེ་སྲན་རིལ་
ནག་འབིག་གི་ཉོག་བཟོ་སྙམ་བྱེད། བྱིས་པ་ལ་ལས་ཟ་མ་མི་བཟའ་བར་སྦྲང་ནག་ཕར་
འཕུར་ཚུར་འཕུར་བྱེད་པ་ཁོ་ནར་བལྟས་ཏེ་སྡོད། ད་དུང་བྱིས་པ་ཞིག་གིས་གློ་ལུ་ཞིག་
བྱས་ཏེ་ཁ་ནང་གི་འབྲས་རྡོག་ཡོངས་རྫོགས་ཕྱོགས་ཀུན་ཏུ་འཐོར་བར་བྱས་སོང་། ཇ་
ཁང་ནང་ཧྲིལ་པོ་ནི་བྱ་གསོ་ར་བ་ཞིག་སྟེ། ཧ་ཅང་སྙིང་དུ་སྡུག་པའི་བྱ་གསོ་ར་བ་ཞིག་
དང་མཚུངས་པར་འདུག །བྱིས་པ་རྣམས་གྲལ་གཉིས་སུ་བགོས་ནས་བསྒྲིགས་ཡོད་
ཅིང་། སྐྲ་ལོ་དག་དར་ལིང་དམར་པོ་དང་ལྗང་གུ། སྔོན་པོ་སོགས་ཀྱིས་བཅིངས་འདུག་
པས། མིག་གིས་བལྟས་ཚེ་ཧ་ཅང་ཡིད་དུ་འོང་བར་འདུག དགེ་རྒན་ཞིག་གིས་གྲལ་
དང་པོའི་བྱིས་པ་བརྒྱད་པོར་བལྟས་ཏེ། “འབྲས་ནི་གནས་གང་ནས་སྐྱེས་པ་
རེད” ཅེས་དྲིས་བྱུང་། བྱིས་པ་བརྒྱད་པོས་འབྲས་དང་ཚལ་གྱིས་ཁེངས་པའི་ཁ་ཆུང་
གདངས་ཏེ། ཕལ་ཆེར་གླུ་དབྱངས་ལེན་གྱིན་པ་ལྟར་གདངས་མཉམ་པའི་སྒོ་ནས། “ཆུ་
ནང་་ནས་་་ སྐྱེས་་་པ་་་རེད་་”ཟེར། དེར་མཐུད་ནས་དགེ་
རྒན་གྱིས་བཀའ་འབེབས་པའི་གདངས་ཀྱིས། “ལག་པ་ཡར་སྒྲོངས་ཤིག” ཅེས་བཤད་
པ་ན། ཟླ་འགའ་ལ་ལག་ཤུབས་ནང་དུ་བཙུད་དེ་བསྡད་པའི་ལག་པ་ཆུང་ཆུང་དག་
ཤག་སྒྲ་དང་བཅས་ཡར་བསྒྲེངས་བྱུང་། ལག་པ་ཆུང་ཆུང་མང་པོ་ཡར་བསྒྲེངས་ནས་
བར་སྣང་དུ་ཕར་ཡོ་ཚུར་ཡོ་བྱེད་ཅིང་། དེ་ནི་བགྲང་གིས་མི་ལང་པའི་ཕྱེ་མ་ལེབ་
དཀར་པོ་དང་གློ་ཁ་མང་པོས་གཤོག་རྩེད་བྱེད་པ་དང་གཉིས་སུ་མ་མཆིས་པས། དངོས་
གནས་ལྟ་ན་སྡུག་པ་ཞིག་རེད།
ཟ་མ་བཟས་ཚར་རྗེས་སྤྲོ་གཡེང་གི་དུས་ཚོད་རེད། ཇ་ཁང་ལས་ཕྱིར་མ་བུད་གོང་
དུ། བྱིས་པ་ཚང་མས་རྩིག་ངོར་བཀལ་ཡོད་པའི་ལག་གཟེབ་ཆུང་ངུ་བླངས་ནས་ཁྱེར་བ་
དང་། ཁོ་ཚོ་མེ་ཏོག་ལྡུམ་རའི་ནང་དུ་སླེབས་འཕྲལ་ཕྱོགས་འཐོར་ཏེ་བསྡད་ནས། ལག་
གཟེབ་ཆུང་ངུ་ལས་རང་རང་གི་ཞོར་ཟས་ཏེ། སྒོང་ཕྱེ། ལི་ཙི་བཙོས་མ། འོ་ཞོ་ལེབ་མོ། བྱ་
སྒོང་བཙོས་མ། སྲན་མ་བཙོས་མ། བྱ་ཕོའི་གཤོག་པ་སོགས་བླངས་ནས་ཟོས་པས། ཡུད་
ཙམ་མ་འགོར་བར། མེ་ཏོག་ལྡུམ་རའི་ཐང་ངོས་ཧྲིལ་པོར་བྱ་ཕོར་རྒུམ་བུ་གཏོར་བ་
བཞིན་དུ་ཤུན་པ་སྣ་ཚོགས་ཀྱིས་ཁེངས་སོང་། བྱིས་པ་ཆུང་ངུ་ཚོས་ཟས་ཟ་བའི་ཚུགས་
ཀའང་གཅིག་མཚུངས་མི་འདུག་སྟེ། ལ་ལའི་ཟ་ཚུལ་ནི་རི་བོང་གིས་ཟ་བ་དང་འདྲ་
ཞིང་། འགའ་རེའི་ཟ་ཚུལ་ནི་ཙི་གུ་དང་བྱི་ལའི་ཟ་སྟངས་དང་མཚུངས་ཏེ། ལ་ལས་སོ་
ཡིས་རྨུར་བ་དང་། འགའ་རེས་ལྕེ་ཡིས་ལྡག་ལ། སྐོར་ཞིག་གིས་མཆུ་ཡིས་འཇིབ་པར་
བྱེད། བྱིས་པ་ཞིག་གིས་ལག་ཏུ་སྒོང་ཕྱེ་ནར་མོ་བསྣམས་ཏེ་རང་ཉིད་ཀྱི་བྲང་ཁར་རྡེག་
པར་བྱེད་ཅིང་། དེ་ནས་དམག་གྲི་འབྱིད་པ་བཞིན་དུ་ཞུ་མཁན་ཀྱིས་སྒོང་ཕྱེ་ནར་མོ་
འབྱིད་པར་བྱེད། བྱིས་མོ་གཉིས་ཀྱིས་སྤར་མོ་ཆུང་ངུ་གཉིས་ཀྱི་ནང་དུ་འོ་ཞོ་བཙིར་ནས་
སྦགས་པར་བྱས་ལ། ཞོ་ནི་འོ་མ་བཞིན་དུ་མཛུབ་མོ་བརྒྱུད་ནས་ཕུ་ཐུང་གི་ནང་དུ་བཞུར་
སོང་ཡང་། ཁོ་ཚོར་ད་དུང་ཚོར་སྣང་ཅི་ཡང་མེད་པ་ལྟར་འདུག །བྱིས་པ་ཆུང་ངུ་ཚོས་ཁ་
ནང་དུ་ཀུ་ཤུ་དང་སྒོང་ཕྱེ་འཆང་ནས་ཁྱི་ཕྲུག་བཞིན་དུ་མཆོངས་རྒྱུགས་དང་བདའ་རེས་
བྱེད། ངས་བྱིས་པ་ཞིག་གིས་སྡོང་པོའི་ཡལ་གས་སྒོ་ངའི་ལྟོ་བ་དབྲལ་ཏེ་སྔོག་གིན་པ་
མཐོང་བྱུང་བ་སྟེ།དེའི་ནང་ནས་རིན་པོ་ཆེ་ཅི་ཞིག་ཨེ་རྙེད་ལ་རེ་བ་ལྟར་འདུག་ཅིང་།སྒོ་
ང་ཕྱེད་ཀ་ས་རུ་ལྷུང་བ་ན། ཁོ་ཚོས་དེ་མ་ཐག་ཏུ་གཟབ་ནན་ཞིབ་ཚགས་ཀྱིས་རྡོག་ཙམ་
རྡོག་ཙམ་བཏུ་བར་བྱེད་པ་ནི་དངོས་གནས་མུ་ཏིག་བཏུ་བ་དང་གཉིས་སུ་མི་འདུག །སུ་
ཞིག་གི་དངོས་པོ་ལེགས་པོ་བསྣམས་ཡོད་པ་མཐོང་ཚེ་བྱིས་པ་བརྒྱད་དགུ་རེ་དེའི་གམ་
དུ་རུབ་ཅིང་། ཁྲོན་པའི་ནང་གི་ཟླ་བར་ལྟ་བ་བཞིན་དུ་ཚང་མས་མགོ་བོ་བསྒུར་ནས་
་རིང་གཟེབ་ཆུང་ནང་དུ་ལྟ་བར་བྱེད། ཕལ་ཆེར་བྱིས་པ་ཉི་ཤུ་ལྷག་གིས་བྱིས་པ་གཟུགས་
རྒྱགས་པ་ཞིག་ཡོངས་སུ་བསྐོར་འདུག བྱིས་པ་རྒྱགས་པོ་དེའི་ལག་ཏུ་ཀ་ར་དཀར་པོ་
སྡེམ་ཆག་ཅིག་བསྣམས་འདུག །བྱིས་པ་ཚོས་ཁོ་ལ་གུས་གུས་ཞུམ་ཞུམ་བྱེད་ལ། དེ་ལྟར་
བྱས་པས་ཁོ་ཚོའི་སྒོང་ཕྱེ་ཡི་སྟེང་ལ་ཀ་ར་རྡོག་ཙམ་རེ་གཏུལ་བར་བྱེད། ཡིན་ནའང་
ཁོས་ནི་བྱིས་པ་ལ་ལར་ཀ་ར་སྟེར་ཞིང་། འགའ་རེས་ཞུ་བ་བྱས་ནའང་། ཁོས་ལག་པ་ཕར་
བསྲིངས་ནས་མཛུབ་མོ་ལྡག་ཏུ་འཇུག་གིན་འདུག །
སྐབས་དེར། ཡུམ་ཆེན་མེ་ཏོག་ལྡུམ་རའི་ཚལ་དུ་སླེབས་བྱུང་། ཁོ་མོས་ཡུད་ཙམ་
ནས་བྱིས་པ་འདི་ལ་རེག་ཙམ་བྱེད་པ་དང༌། དེ་མ་ཐག་བྱིས་པ་དེ་ལ་རེག་ཙམ་བྱེད་
ཅིང༌། བྱིས་པ་མང་པོས་ཁོ་མོ་བསྐོར་བྱུང་ལ་འགའ་རེ་ལུས་སྟེང་དུ་འགོས་ཏེ། ཐོག་
ཁང་ཡང་སྟེང་དུ་ལྟ་བ་བཞིན་མགོ་བོ་གནམ་ལ་དགྱེ་ཞིང་། བུས་པ་ཆུང་ངུའི་ནུ་ཞོ་ལ་
རེ་བ་ལྟར་མཆུ་ཏོ་བསྲིངས་ཏེ་ཡུམ་ཆེན་ལ་འོ་སློང་གིན་འདུག །བྱིས་པ་ཞིག་གིས་ཁོ་
མོར་སོ་བཏབ་ཟིན་པའི་ཚ་ལུ་མ་ཞིག་བྱིན་སོང་། གཞན་ཞིག་གིས་ཁོ་མོར་སྒོང་ཕྱེ་ཡི་
ཤུན་པ་ཆུང་ངུ་ཞིག་བྱིན་སོང་། བྱིས་མོ་ཆུང་ངུ་ཞིག་གིས་ཁོ་མོར་སྡོང་ལོ་ལེབ་མོ་
གཅིག་བྱིན་སོང་།བྱིས་མོ་ཆུང་ཆུང་གཞན་ཞིག་གིས་ནན་ཏན་ངང་མཛུབ་མོ་བསྲིངས་
ནས་ངའི་ཡུམ་ཆེན་ལ་ལྟ་རུ་བཅུག་བྱུང་སྟེ། མ་གཞི་སྲིན་མཛུབ་མགོར་སྐྲངས་དམར་
ཆུང་ངུ་ཞིག་འདུག་ཅིང་། ཞིབ་ཏུ་བལྟས་པ་ན་ཁོ་མོ་པྲ་ཚིལ་ལ་རེག་ནས་བསྲེགས་
བསྣད་ཐེབས་པ་ཡིན་འདུག །བྱིས་པ་ཚོས་རིན་པོ་ཆེ་འགྲེམ་སྟོན་བྱེད་པ་བཞིན་དུ་
ངས་ཀྱང་ཁོ་ཚོས་ཇི་ལྟར་ལྟ་ཞིབ་དང་ཇི་ལྟར་འཛིན་བཟུང་བྱས་པ་མི་ཤེས་པའི་འབུ་
རིགས་ཆུང་གྲས་དང་། ཁ་གཅོད་མཉེན་ཤིང་ཕྱེད་ཀ། ཚི་ལེན་ཐོག་གི་སྒྲོག་གུ། བུམ་
པའི་ནང་ནས་བཏོག་པའི་མེ་ཏོག་སོགས་ཡུམ་ཆེན་གྱི་མདུན་དུ་བཤམས་བྱུང༌། མགོ་
བོ་སེང་རས་ཀྱིས་གཅུད་པའི་བྱིས་པ་ཞིག་གིས་ཨུ་ཚུགས་མཐར་སྐྱེལ་ཀྱིས་ཡུམ་ཆེན་
གྱིས་ཁོས་བཤད་པའི་སྐད་ཆར་ཉན་དགོས་ཟེར། ཁོས་འབྲེལ་མ་མཐུད་ཀྱིས་མང་པོ་
ཞིག་བཤད་བྱུང་མོད་ཅི་ཡང་ཐོས་པར་མ་གྱུར། ད་དུང་བྱིས་པ་ཞིག་གིས་ཡུམ་ཆེན་
མར་སྒུར་དུ་བཅུག་རྗེས་མོ་ལ་བཤད་རྒྱུར། “ངའི་ཡབ་ཆེན་ནི་སྤུ་ཤད་བཟོ་མཁན་
ཡིན” ཟེར། ད་དུང་དུས་ཚོད་གཅིག་མཚུངས་ཀྱི་ནང་དུ་མེ་ཏོག་ལྡུམ་རའི་ནང་དུ་
དོན་དག་རྣམ་པ་སྣ་ཚོགས་ཤིག་བྱུང་སྟེ་དགེ་རྒན་ནི་ཕར་རྒྱུག་ཚུར་རྒྱུག་གིས་སྐོར་
རྒྱག་བྱེད་ཀྱིན་འདུག །ལ་ལས་ལག་རས་ལེན་མ་ཐུབ་པར་ངུ་བ་དང་། ལ་ལས་ཀུ་ཤུ་
ཕྱེད་ཀ་ཞིག་འཕྲོག་རེས་བྱས་ཏེ་ཕན་ཚུན་འཛིན་ཞོར་དུ་འུར་རྒྱག་པར་བྱེད། བྱིས་པ་
ཞིག་གི་འདུག་སྟེགས་འགྱེལ་ཏེ་ཁ་སྦུབ་ཀྱིས་སར་ལྷུང་ཞིང་། ཡར་ལངས་མ་ནུས་པར་
ངུད་མོ་འདོན་པར་བྱེད།
དེ་ག་ནས་མ་གྱེས་པའི་སྔོན་དུ། ཡུམ་ཆེན་གྱིས་ཁོ་ཚོའི་ཁྲོད་ཀྱི་བྱིས་པ་གསུམ་
བཞི་ཞིག་པང་དུ་བླངས་བྱུང་བས། དེ་མ་ཐག་ཏུ་བྱིས་པ་ཚང་མ་ཕྱོགས་བཞི་མཚམས་
བརྒྱད་ནས་རུབ་ཡོང་སྟེ་ཁོ་ཚོ་པང་དུ་ལེན་པའི་ཞུ་བ་བྱེད། ཁོ་ཚོའི་གདོང་དུ་སྒོང་སྙིང་
སེར་པོ་དང་ཚ་ལུ་མའི་ཁུ་བས་སྦགས་པར་བྱས་འདུག་ཅིང་། ལ་ལས་ཡུམ་ཆེན་གྱི་
ལག་པ་ནས་འཇུ་ཞིང་། འགའ་རེས་ཡུམ་ཆེན་གྱི་མཛུབ་མོ་གཅིག་ནས་བཟུང་སྟེ་
མཛུབ་དཀྲིས་ལ་བལྟ་དགོས་ཟེར། ད་དུང་སྐོར་ཞིག་གིས་ཁོ་མོའི་མཁྲིག་མའི་ཆུ་ཚོད་
འཁོར་ལོར་རེག་པ་དང་། ཁོ་མོའི་ལན་བུ་ལ་འཐམས་པར་བྱེད། དགེ་རྒན་ཚོས་སྐད་
བརྒྱབ་སྟེ། “སེམས་ཆུང་བྱོས། ཁོ་ཚོས་ཁྱོད་ལྭ་བ་རལ་དུ་གཞུག་ངེས་རེད” ཟེར། ཡིན་
ནའང་ཡུམ་ཆེན་གྱིས་ལྭ་བར་དོ་སྣང་མི་བྱེད་པར་མཚམས་མི་འཇོག་པར་ཁོ་ཚོར་འོ་
བྱེད་ཀྱིན་འདུག་པས། བྱིས་པ་ཚོས་སྔར་བས་ཀྱང་ཁོ་མོ་རུབ་ནས་ཡོང་གིན་འདུག་སྟེ།
འཁྲིས་སུ་ཡོད་པ་དག་གིས་ལག་པ་བསྲིངས་ནས་ཡར་འགོ་གྲབས་བྱེད་ཅིང་། རྒྱང་ན་
ཡོད་པ་དག་གིས་འཕུད་རྒྱག་གིས་ནང་དུ་འཚངས་ཀྱིན་དུ་མགྲིན་གདངས་གཅིག་
གིས། “བདེ་མོ་བྱོས། བདེ་མོ་བྱོས།” ཟེར། ཡུམ་ཆེན་གཞི་ནས་མེ་ཏོག་ལྡུམ་རའི་ཚལ་
ནས་ཕྱིར་བྲོས་ཐར་བྱུང་སོང་། ཡིན་ནའང་བྱིས་པ་ཚོས་སྔར་བཞིན་ཟིང་ཟིང་ངང་
ལྕགས་ཀྱི་ལན་ཀན་འགྲམ་དུ་བདའ་ནས་ཡོང་ཞིང་། ངོ་གདོང་ཆུང་ངུས་གཟེབ་དྲའི་
བར་ནས་ཡུམ་ཆེན་འགྲོ་བཞིན་པར་ལྟ་ཞིང་། ལག་པ་ཆུང་ངུ་བསྲིངས་ཡོང་སྟེ་བདེ་མོ་
གཏམ་གྱིན་འདུག་ལ། ལག་པའི་ནང་དུ་ད་དུང་སྒོང་ཕྱེ་རྡོག་པོ་དང་། ཞུ་མཁན། འོ་ཞོ་
སོགས་བསྣམས་ནས་ཁོ་མོར་སྟེར་གྱིན་འདུག །ཁོ་ཚོས་གདངས་མཉམ་པའི་ངང་།
བདེ་མོ་བྱོས། བདེ་མོ་བྱོས། བདེ་མོ་བྱོས། ནངས་ཀ་སླར་ཡང་ཕེབས། ཁྱེད་སླར་ཡང་
ཕེབས” ཞེས་འབོད་པར་བྱེད། ཡུམ་ཆེན་འབྲོ་ཞོར་དུ་བསྲིངས་ཡོང་བའི་ལག་པ་
ཆུང་ཆུང་དག་ལ་རེ་རེ་བཞིན་རེག་པར་བྱེད་ཅིང་། དེ་ནི་གསར་དུ་བཞད་པའི་མེ་ཏོག་
རྒྱ་སེ་ཕྲེང་བསྟར་མ་ཞིག་ལ་ལག་པས་རེག་གིན་འགྲོ་བ་དང་གཉིས་སུ་མ་མཆིས། གཞི་
ནས་སྲང་ལམ་དུ་སླེབས་བྱུང་། ཡུམ་ཆེན་གྱི་ལུས་ཧྲིལ་པོ་སྒོང་ཕྱེ་ཤུན་པ་སོགས་
འབག་བཙོག་གིས་བསླད་པ་དང་། ལན་བུ་འཛིང་ཞིང་། ལྭ་བའང་གཉེར་ཏེ་ལྟ་སྲོལ་
མེད་པར་གྱུར་འདུག །ཁོ་མོས་ལག་པ་ཡ་གཅིག་གི་ནང་མེ་ཏོག་སར་བར་འཇུས་པའི་
རྗེས་ཤུལ་གྱིས་ཡོངས་སུ་ཁེངས་པར་ཡོད་པས། མིག་མཐའ་མཆི་མས་ཁེངས་ཤིང་། ད་
སོ་མར་དུས་སྟོན་ལ་རོལ་ཚར་བ་ལྟར་ཡིད་སེམས་རབ་ཏུ་དགའ་བཞིན་འདུག །ཐག་
རིང་པོའི་སར་སླེབས་ཀྱང་། བྱིས་སྐྱོང་ཁང་ནས་གྲགས་ཡོང་བའི་བྱིས་པ་ཚོའི། “བདེ་
མོ་བྱོས། བདེ་མོ་བྱོས། ཁྱེད་སླར་ཡང་ཕེབས་རོགས། ལྕམ་མོ་ལགས།” ཟེར་བའི་བྱེའུ་
ཕྲུག་གི་གཅོམ་སྐད་ལྟ་བུའི་སྐད་གདངས་དེ་དག་ད་དུང་རྣ་ལམ་དུ་ཐོས་ཀྱིན་འདུག །

རྩལ་སྦྱོང་གི་སློབ་ཐུན།
ཚེས་ལྔ་ཉིན། རེས་གཟའ་ལྷག་པ།

སྔར་བཞིན་གནམ་གཤིས་ཧ་ཅང་བཟང་། ང་ཚོའི་རྩལ་སྦྱོང་སློབ་ཁྲིད་ཀྱང་ཁང་
པའི་ནང་གི་རྩལ་སྦྱོང་ཤེས་བྱ་སྦྱོང་བ་ནས་ཁང་པའི་ཕྱི་ཡི་རྩལ་སྦྱོང་ཡོ་བྱད་བཀོལ་
བའི་ཕྱོགས་སུ་བསྒྱུར་སོང་། ཁ་སང་། གྷར་རོ་ནེ་ཏག་ཏག་སློབ་གཙོའི་གཞུང་ལ
ཁང་དུ་ཡོད་པའི་སྐབས་སུ། སྐྲ་ལོ་སེར་ཞིང་ལུས་ཡོངས་སུ་ལྭ་བ་ནག་པོ་གྱོན་པའི་
ནེལ་ལིའི་མ་ཡུམ་གྱིས་སློབ་གཙོ་བཙལ་ནས་སླེབས་པ་རེད། ཁོ་མོ་ནི་སློབ་གཙོར་ཁོ་
མོའི་བྱིས་པ་ལུས་རྩལ་ཡོ་བྱད་ལ་རྩེ་རུ་མི་གཞུག་པར་ཞུ་བ་བྱེད་དུ་ཡོང་བ་ཡིན་
འདུག །ཁོ་མོས་ཤུགས་ཆེན་པོ་ཞིག་བསྒྲིམས་མཐར་གཞི་ནས་ངག་ལས་བརྟོལ་ཐུབ་
པ་བྱུང་། མོས་བྱིས་པའི་མགོ་བོར་བྱིལ་བྱིལ་བྱེད་བཞིན་དུ། སློབ་གཙོར་“ཁོས་ནུས་
པ་མ་རེད་་” ཟེར། འོན་ཀྱང་ནེལ་ལིས་དེ་ལྟར་བྱ་མི་འདོད་དེ། ཁོའི་སེམས་ལ་དེ་
ལྟར་བྱེད་པ་ནི་ཧ་ཅང་ངོ་གནོང་དགོས་པ་ཞིག་རེད་འདུག་སྙམ་ནས། “ཡུམ་ཆེན་
ལགས། ཁྱེད་ཀྱིས་གསལ་པོར་མཐོང་ངེས། ངའང་ཁོ་ཚོ་དང་འདྲ་བར་རྩེ་ན་ཧ་ཅང་
བཟང་ངེས་ཡིན” ཟེར། ཡུམ་ཆེན་ཅུང་ཙམ་ལ་ཁ་རོག་གེར་བསྡད་རྗེས། སྙིང་ནས་
བརྩེ་ཞིང་སེམས་ཁུར་གྱིས་ཁེངས་པའི་སྒོ་ནས་ཁོ་ལ་ལྟ་བཞིན། སོམ་ཉི་ཞིག་སྐྱེས་
ཁོ་བཞིན། ཡང་བསྐྱར་“ངའི་སེམས་ཀྱིན་པ་ནི་ཁྱོད་ཀྱི་སློབ་གྲོགས་ཚོས་་་”
མོས་བཤད་འདོད་པ་ནི་སློབ་གྲོགས་ཚོས་ཁོ་ལ་འཕྱ་སྨོད་བྱས་ཨེ་འགྲོ་སྙམ་པ་དེ་ཡིན་
འདུག །ཡིན་ནའང་ནེལ་ལིས་ལན་དུ། “མི་སྲིད། ད་དུང་གྷར་རོ་ནེའང་ཡོད་པ་རེད་
པས། ཁོ་རང་ཡོད་ཚེ་སུས་ཀྱང་ང་ལ་འཕྱ་སྨོད་བྱེད་མི་ཕོད” ཟེར།
དེ་ལྟར་ནེལ་ལི་ཡང་ལུས་རྩལ་ཡོ་བྱད་ཀྱི་སློབ་ཐུན་དུ་སོང་བ་རེད། སྔོན་ཆད་གྷ་
རི་བྷལ་ཏིའི་དམག་དཔུང་དུ་ཞུགས་ཤིང་སྐེ་མགུལ་དུ་རྨ་ཤུལ་ཡོད་པའི་དགེ་རྒན་དེས།
མགོ་བརྩམས་མ་ཉིད་དུ་དོ་མཉམ་རྩེད་ཤིང་མཐོན་པོ་ཞིག་གི་རྩ་རུ་འཁྲིད་ནས། ང་ཚོ་
ཡང་རྩེ་བར་དུ་འགོས་ཏེ་དོ་མཉམ་འཕྲེད་ཤིང་སྟེང་ཡར་འགྲེང་ཙམ་བྱས་རྗེས་ཕྱིར་
བོབས་ཤོག་གསུངས། དྷེ་རོ་སི་དང་ཁོ་རེ་ཏི་སྤྲེའུ་བཞིན་དུ་འགོས་སོང་། ཐ་ན་གཟུགས་
པོ་ཐུང་བའི་ཕེ་རེ་ཁོ་སི་ཡང་ཁོའི་པུས་མོའི་མཚམས་སུ་སླེབས་པའི་སྟོད་གོས་ཀྱིས་
རྐང་ལག་ལ་འགོག་རྐྱེན་བཟོས་ཀྱང་འགྱུར་བ་སྐྱེན་པོའི་ངང་འགོས་ཐུབ་བྱུང་། ཁོ་ལ་
དགོད་ཁ་སློང་ཕྱིར་ཚང་མས་མཉམ་དུ་ཁོའི་ཁ་ཚུགས་ལྟར། “དགོངས་དག་ཞུ།
དགོངས་དག་ཞུ” ཞེས་ཟློ་བར་བྱེད། སི་ཏར་ཏི་ཡར་འགོ་སྐབས་དབུགས་རྒོད་ཧུར་
ཧུར་བྱེད་ཅིང་། ངོ་གདོང་བྱ་ཤ་བསྲེགས་མ་ལྟར་དམར་པོར་གྱུར་པ་དང་།
ཨམ་གཙིགས་བསྡམས་ནས་ཤུགས་ཡོད་ཚད་བཏོན་ཚར་མོད། ད་དུང་སྲོག་དང་
བསྡོས་ནས་ཁོ་རང་ཡང་རྩེར་འགོ་ཐབས་བྱེད་པས། མཇུག་མཐར་གཞི་ནས་ཡང་རྩེར་
སླེབས་པར་གྱུར། ནོ་བྷི་སིའང་འགོས་སོང་ལ། ཁོས་ད་དུང་ཡང་རྩེར་སླེབས་འཕྲལ་
ཡང་སྟེང་ནས་བཙན་རྒྱལ་གོང་མ་ཁྲི་ལས་བཞེངས་པའི་བཟོ་ལྟ་བསྟན་བྱུང་།
ཝོ་ཏི་ཉིས་ཁོ་རང་གི་ལྭ་བ་ཡག་པོ་དེ་གྱོན་ཡོད་ནའང་། ཆེད་དུ་ལུས་རྩལ་སྦྱོང་བར་
ཐིག་སྔོན་འཐེན་པའི་རྩལ་སྦྱོང་ལྭ་བ་གསར་པ་ཞིག་བཟོས་འདུག །ཁོ་ཐེངས་གཉིས་
ལ་ཡར་འགོས་ཀྱང་བར་སྐེད་ནས་མར་ཤུད་དེ་སླེབས་བྱུང་། ཡར་ལ་འགོ་བདེ་ཡོང་
བའི་ཕྱིར་དུ་ཚང་མའི་ལག་མཐིལ་དུ་ཀེ་རི་སིའི་ཐང་ཆུའི་རྡུལ་ཕྱེ་བསྒོས་ཡོད་ཅིང་།
ཚང་མས་དེ་ལ་ཐང་སྤོས་ཟེར། འདི་ཡང་ཚོང་རྒྱག་མཁས་པ་གྷ་རོ་ཧྥིས་ཚང་མར་
འཁྱེར་ཡོང་བ་སྨོས་མ་དགོས་པ་རེད། ཁོས་ཐང་སྤོས་རྡུལ་ཕྱེ་ཐུམ་རེ་དོང་ཙེ་རེ་བྱས་ཏེ་
བཙོངས་ནས་ཁེ་སྤོགས་མང་པོ་བླངས་ཡོད་འདུག །དེར་མཐུད་ནས་གྷར་རོ་ནེའི་རེས་
ལ་བབས་བྱུང་། ཁོས་ཕལ་ཆེར་ཅི་ལ་ཡང་བརྩི་བཞིན་མེད་པ་ལྟར་སྒོང་ཕྱེ་ལྡད་བཞིན་
དུ་ཡར་ལ་འགོས་བྱུང་། ངས་ཁ་ཚོན་བཅད་ནས་བཤད་ཐུབ་སྟེ། ཁོའི་གཟུགས་གཞི་
རྒྱས་ཤིང་ཤེད་ཤུགས་འཛོམས་པ་གཡུ་གུ་ཞིག་འདྲ་བས། ཁོས་ང་ཚོའི་ཁྲོད་ཀྱི་གང་
རུང་ཞིག་རྒྱབ་ཏུ་ཁུར་ནས་ཀྱང་འགོ་ཐུབ་ངེས་ཡིན། གྷར་རོ་ནེའི་རྗེས་སུ་ནེལ་ལི་ཡིན་
སོང༌། ཁོས་ཕྲ་ཞིང་རིང་བའི་ལག་པ་བསྲིངས་ཏེ་དོ་མཉམ་རྩེད་ཤིང་གི་ཀ་བར་འཇུས་
མ་ཐག །མི་མང་པོ་ཞིག་གིས་ཧབ་དགོད་ཀྱང་བྱེད་ལ་ཟུར་ཟ་ཡང་བྱེད། སྐབས་དེར་
གྷར་རོ་ནེས་ལག་ངར་སྦོམ་པོ་གཉིས་བྲང་སྟེང་ནས་མཆན་བསྣོལ་བྱས་ཏེ། དོན་གོ་རྒྱུ་
ཡོད་པའི་མིག་འོད་ཀྱིས་མཐའ་འཁོར་གྱི་མི་ཡོངས་ལ་སྐོར་ལྟ་ཞིག་བྱས་སོང་ལ། དེའི་
ནང་དོན་ནི། དགེ་རྒན་འཁྲིས་སུ་ཡོད་ནའང་། ད་དུང་མུ་མཐུད་དུ་དགོད་ཕོད་མཁན་
ཡོད་ན་ཁུ་ཚུར་ཉོ་ངེས་ཡིན་ཞེས་པའི་དོན་ཡིན་འདུག །ཚང་མའི་དགོད་སྒྲ་དེ་མུར་
མཚམས་ཆད་སོང་། ནེལ་ལི་ཡར་འགོ་མགོ་བརྩམས་བྱུང༌། ཁོས་ཤུགས་ཡོད་ཚད་
བཏོན་ནས་ཤུ་རེ་བྱེད་ཀྱིན་འདུག་པས་ངོ་མ་སྙིང་རྗེ་བ་ཞིག་འདུག །ཁོའི་ངོ་མདངས་
སེར་པོར་གྱུར་ཅིང་དབུགས་འཚབ་པ་དང༌། དཔྲལ་ངོས་ནས་རྔུལ་ཆུ་མར་ལ་ཟགས་
ནས་འོངས། དགེ་རྒན་གྱིས། “ཁྱོད་མར་བོབས་དང་ཆོག” ཟེར་མོད། འོན་ཀྱང་ཁོས་
བསྲན་ཚུགས་ཏེ་མར་འབབ་མི་འདོད། མུ་མཐུད་དུ་ངར་ཤུགས་བསྒྲིམས་ནས་ཧུར་
ཐག་གིས་ཡར་འགོ་བར་བྱེད། ང་དངོས་གནས་ཁོ་རང་བར་སྐེད་ནས་མར་ལྷུང་སྟེ་
བརྡབས་ཤི་ཐེབས་ཨེ་འགྲོ་ལ་སྐྲག་བྱུང༌། སྙིང་རྗེའི་ཡུལ་དུ་གྱུར་པའི་ནེལ་ལི་ཨང་།
ངས་སེམས་ལ་འདི་ལྟར་དྲན་བྱུང་། གལ་ཏེ་ང་རང་ནེལ་ལི་ཡིན་པའི་དབང་དུ་བཏང་
ན། གལ་ཏེ་ངའི་ཡུམ་ཆེན་གྱིས་ངའི་བཟོ་ལྟ་འདི་ལྟ་བུ་མཐོང་བ་ཡིན་ཚེ། སྙིང་རྗེའི་
ཡུལ་དུ་གྱུར་པའི་ཡུམ་ཆེན་ཨང་། ཁོ་མོའི་ཡིད་སེམས་ཀྱི་སྡུག་བསྔལ་ཅི་འདྲའི་ལྕི་
ཨང་། ངས་འདང་བརྒྱབ་ཀྱིན་དུ་ནེལ་ལི་ལ་སྙིང་རྗེ་སྐྱེས་བྱུང་། དེ་མ་ཐག་ཏུ་རང་
ཉིད་ཡར་འགོས་ནས་སུས་ཀྱང་མི་ཚོར་བའི་ངང་ཁོ་རང་ཡར་འདེགས་ཙམ་བྱས་ཏེ་
བདེ་བླག་ངང་ཡར་འབུད་འདོད་སྐྱེས་བྱུང་། སྐབས་དེར། གྷར་རོ་ནེ་དང་དྷེ་རོ་སི། ཁོ་
རེ་ཏི་སོགས་ཀྱིས་མཉམ་དུ། “ཡར་ལ་འགོས། ཡར་ལ་འགོས། ནེལ་ལི། ཤུགས་
སྒྲིམས་ཤིག །ཨེན་ཙམ་གྱིས་བསླེབ་འདུག །ཤུགས་སྒྲིམས།” ནེལ་ལིས་ངར་སྐད་
ཅིག་བཏོན་ནས་འགོས་ཙམ་བྱས་པས། འཕྲེད་ཤིང་དང་འཇུ་ཐེངས་གཉིས་ཀྱི་སར་
སླེབས་བྱུང་། “བུ་ངར་རེད།” ཚང་མས་འུར་བརྒྱབ་བྱུང་། “ཤུགས་སྒྲིམས་ཤིག།ཨེན་
ཙམ་གྱིས་སླེབས་འདུག” ཟེར།ནེལ་ལིས་འཕྲེད་ཤིང་ལ་བསྙབས་བྱུང་བས་ཚང་མས་
ཐལ་མོ་བརྡབས་ནས་གཟེངས་བསྟོད་བྱས་བྱུང་། “བུ་ངར་རེད” ཟེར། དགེ་རྒན་གྱིས་
ཀྱང་། “ལེགས་པོ་འདུག །ཁྱོད་མར་ལ་བོབས་དང་ཆོག” ཟེར། ཡིན་ནའང་ནེལ་ལི་
གཞན་དག་དང་འདྲ་བར་ཡར་འགོས་བྱུང་། ཁོས་ཡང་བསྐྱར་ཤུགས་འདོན་ཙམ་བྱས་
ཏེ་དཔུང་པ་འཕྲེད་ཤིང་གི་སྟེང་དུ་འཇོག་ཐུབ་སོང་། དེའི་རྗེས་ནས་པུས་མོ་བཞག་པ་
དང་།དེའི་རྗེས་ནས་རྐང་པ་བཞག་སྟེ། མཇུག་མཐར་ཁོ་གཞི་ནས་འཕྲེད་ཤིང་གི་སྟེང་
ནས་ཡར་འགྲེང་བྱུང༌། དབུགས་ཧལ་བཞིན་དུ་འཛུམ་མདངས་ཀྱིས་ང་ཚོར་བལྟས་
བྱུང་། ང་ཚོས་ཡང་བསྐྱར་ཐལ་མོ་བརྡབས་པ་ཡིན། སྐབས་དེར་ནེལ་ལིས་སྲང་ལམ་
གྱི་ཕྱོགས་སུ་བལྟས་བྱུང་བས། ངས་ཀྱང་གདོང་དེ་ཕྱོགས་སུ་འཁོར་ནས་རྒྱང་ལྟ་བྱས་
པ་ན། སློབ་རའི་ཕྱི་ར་སྟེ་ལན་ཀན་ལྗང་གུའི་ཕར་རྒྱབ་ཏུ་ནེལ་ལིའི་མ་ཡུམ་གྱིས་མི་
བགྲོད་ལམ་སྟེང་དུ་ཕར་འགྲོ་ཚུར་འགྲོ་བྱེད་ཀྱིན་པ་མཐོང་མོད། ཁོ་མོས་ང་ཚོ་རྩལ་
སྦྱོང་རྩེ་བའི་ཕྱོགས་འདི་གར་ལྟ་ཕོད་ཀྱིན་མི་འདུག །ནེལ་ལི་འཕྲེད་ཤིང་སྟེང་ནས་
མར་བབས་དུས་ཚང་མས་ཁོ་ལ་དགའ་འབོད་བྱས་པས། ཁོར་སེམས་འགུལ་ཐེབས་ཏེ་
ངོ་མདངས་དམར་ལིང་ལིང་དུ་གྱུར་པ་དང་། མིག་ཟུང་ལ་འོད་ཀྱི་ཟེར་མ་འཁྱུག་
གིན་ད་ནི་སྔོན་ཆད་ཀྱི་ནེལ་ལི་མིན་པ་ལྟར་དུ་གྱུར་འདུག །སློབ་གྲྭ་གྲོལ་སྐབས།
ནེལ་ལི་ཡུམ་ཆེན་ཁོ་རང་བསུ་རུ་ཡོང་ཞིང་། ཁོ་མོས་བུ་ལ་འཁྱུད་ནས་ཅུང་སེམས་
ཁུར་བྱེད་པའི་ངང་། “སྙིང་རྗེའི་ཡུལ་དུ་གྱུར་པའི་བུ་ཆུང་ལགས། ཅི་འདྲ་ཞིག་རེད།
ཅི་འདྲ་ཞིག་རེད” ཅེས་དྲིས་བྱུང་། སློབ་གྲོགས་ཡོངས་རྫོགས་ཀྱིས་ལན་དུ། “ངར་བོ་
འདུག” “ཁོའང་ང་ཚོ་དང་འདྲ་བར་ཡར་འགོས་བྱུང་།” “ཁྱེད་ཀྱིས་ཨེ་ཤེས། ཁོ་
ལ་རྩལ་ཆེན་པོ་འདུག ” “ཁོ་ཧ་ཅང་གྲུང་བོ་འདུག” “ཁོ་ནི་མི་གཞན་གྱི་མན་
གཏན་ནས་མ་རེད།” ཟེར། དེ་དག་ཐོས་པས་ཁོའི་ཡུམ་ཆེན་ཧ་ཅང་དགའ་བར་གྱུར་
སོང་། ཁོ་མོས་ང་ཚོ་ལ་བཀའ་དྲིན་ཞུ་བའི་སྐད་ཆ་ཚིག་འགའ་བཤད་རྩིས་བྱས་བྱུང་
མོད། འོན་ཀྱང་ངག་ནས་ཕྱིར་ཕུད་མ་བྱུང་། ང་ཚོ་མི་འགའ་ལ་ལག་པ་འཇུ་ཙམ་འཇུ་
ཙམ་བྱས་ཤིང་། ཡང་ཧ་ཅང་སྙིང་ཉེ་བའི་ངང་གྷར་རོ་ནེ་ལ་བྱིལ་བྱིལ་ཞིག་བྱས་རྗེས།
བུ་ཆུང་ཁྲིད་ནས་ཁྱིམ་དུ་ལོག་སོང་བས། ང་ཚོས་ཁོང་མ་བུ་གཉིས་ཀ་དལ་གྱིས་རྒྱང་
རིང་ལ་འགྲོ་བའི་བར་དུ་མིག་སྐྱེལ་བྱས་པ་ཡིན། ཁོང་གཉིས་ཀྱིས་ཕྱོགས་གཅིག་
ནས་ལག་བརྡ་སྟོན་བཞིན་ཕྱོགས་གཅིག་ནས་ཅི་ཞིག་ཁ་བརྡ་བྱེད་པ་ལྟར་སྣང་
བས། ད་བར་དུ་ཁོང་མ་བུ་གཉིས་ཀ་ལྷན་དུ་འདི་ལྟ་བུའི་དགའ་སྤྲོ་སྐྱེས་ཀྱིན་པ་
མཐོང་མ་མྱོང་།།

ཡབ་ཆེན་གྱི་དགེ་རྒན།
ཚེས་བཅུ་གཅིག་ཉིན། རེས་གཟའ་མིག་དམར།

ཁ་སང་། ཡབ་ཆེན་དང་ངེད་གཉིས་ཀྱིས་ཧ་ཅང་ཉམས་དགའ་བའི་འགྲུལ་བཞུད་
ཐེངས་གཅིག་བྱས་པ་ཡིན།དོན་དག་ནི་འདི་ལྟ་སྟེ། ཁེ་ཉིན་ཉིན་གུང་དྲོས་ཇ་འཐུང་བའི་
ཡབ་ཆེན་གྱིས་ཟ་མ་བཟའ་ཞོར་དུ་ཚགས་པར་ལ་ལྟ་བཞིན་ཡོད་ཅིང་།སྐབས་སུ།
གློ་བུར་དུ་ཁོ་ཧང་སང་བ་ལྟར་བཤད་རྒྱུར། “ངས་ད་དུང་ཁོང་ཉིད་ལོ་ངོ་ཉི་ཤུའི་སྔོན་
ནས་སྐུ་གཤེགས་སོང་སྙམ་གྱིན་ཡོད། ཁྱོད་ཚོས་ཨེ་ཤེས། ངའི་སློབ་ཆུང་གི་དགེ་རྒན་
ཐོག་མ་ཝེན་ཆེན་ཚོ་ཁུ་རོ་ཧྥེ་ཏེད་ད་དུང་སྐུ་འཚོ་འདུག །ཁོང་དགུང་ལོ་གྱ་བཞིར་སོན་
འདུག །ཚགས་པར་དུ་བཀོད་པ་ལྟར་ན། ཁོང་ཉིད་ཀྱིས་སློབ་གསོའི་བྱ་བ་བསྒྲུབས་ནས་
ལོ་འཁོར་དྲུག་ཅུ་ལོན་པར་གཟེངས་བསྟོད་བྱེད་ཆེད། སློབ་གསོ་པུའུ་ཡིས་ཁོ་ལ་བྱ་
དགའི་གཟེངས་རྟགས་གནང་བ་རེད་ཟེར། ལོ་ངོ་དྲུག་ཅུ་འགོར་སོང་བ་རེད། ཁྱོད་ཚོས་
ཨེ་ཤེས། ཁོས་ལོ་གཉིས་ཀྱི་སྔོན་ནས་སློབ་ཁྲིད་མ་བྱས་འདུག །སྙིང་རྗེའི་ཡུལ་དུ་གྱུར་
པའི་ཁི་རོ་ཧྥེ་ཏེད། ཁོང་ད་ལྟ་ཁོན་དྷོ་ཝེ་ན་བཞུགས་འདུག །དེ་ནི་སྔོན་ཆད་ང་ཚོ་ཅི་དབྱི་
ལིའི་གཞིས་མིན་སྤྲོ་ཁང་གི་ལྡུམ་རའི་བཟོ་པ་བུད་མེད་དེའི་ཕ་ཡུལ་རེད། འདི་ནས་མེ་
འཁོར་ལ་བསྡད་ཚེ་ཆུ་ཚོད་གཅིག་གི་ལམ་ཐག་མ་གཏོགས་མི་འདུག” ཡབ་ཆེན་གྱིས་
མུ་མཐུད་དུ། “ཨེན་རི་ཁོ། སང་ཉིན་ང་ཚོ་ཁོང་ལ་བལྟ་རུ་འགྲོ(འཚམས་འདྲི་བྱ་རུ་
འགྲོ)” གསུངས་བྱུང་། ཞག་གང་པོར། ཡབ་ཆེན་གིས་ཁོང་གི་དགེ་རྒན་ཁོ་ན་བརྗོད་
བྱུང་། སློབ་ཆུང་དགེ་རྒན་གྱི་མཚན་གྱིས་ཡབ་ཆེན་གྱི་ཀླད་པའི་ནང་དུ་ཁོང་གི་བགྲང་
ལས་འདས་པའི་གཞོན་ནུའི་དུས་ཀྱི་ཕྱིར་དྲན་ཀློང་བརྡོལ་དུ་བཅུག་སོང་། ཁོང་གི་ཆེས་
ཐོག་མའི་སློབ་གྲོགས་དང་རྨོ་མོ་གཉིས་ཀྱི་དོན་དག་དྲན་པར་བྱས། ཁོང་གིས་དགའ་
འབོད་དང་བཅས་ན་རེ། “ཁི་རོ་ཧྥེ་ཏེད། ང་དང་ཁོང་ཉིད་དང་ལྷན་དུ་སྡོད་དུས་ཁོང་
དགུང་ལོ་བཞི་བཅུ་ལས་མེད། ཕལ་ཆེར་ཡང་བསྐྱར་ཁོང་ཉིད་མཐོང་བ་དང་འདྲ་
འདུག །གཟུགས་པོ་ཐུང་ཐུང་དེའི་ཕྲག་པ་ཅུང་ཟད་སྒུར་ཟིན་ཡོད། མིག་ཟུང་སྐྱ་མདོག་
ཡིན་ཞིང་བཞིན་རས་ལ་དང་དོད་བྱས་པ་ཧ་ཅང་གཙང་མ་ཡིན། ཁོང་གིས་ང་ཚོ་ལ་བླང་
བྱ་ནན་མོ་འཛིན་པར་བྱེད་མོད། འོན་ཀྱང་ཐབས་བཀོད་ཧ་ཅང་ལེགས། ཁོང་གིས་ཡབ་
ཆེན་བཞིན་དུ་ང་ཚོ་ལ་གཅེས་སྲུང་བྱེད་མོད། འོན་ཀྱང་འཚོ་བ་ལ་གྲོན་ཆུང་བྱེད། ངོ་མ་
སྐྱེས་བུ་དམ་པ་ཞིག་ཡིན། ངའི་ཡུམ་ཆེན་ཁོང་ལ་ཧ་ཅང་འདང་རྩིས་ཆེ་ཞིང་ངའི་ཡབ་
ཆེན་གྱིས་ཀྱང་ཁོང་ཉིད་གྲོགས་པོ་འདང་ཆེན་ཞིག་ཏུ་བརྩིས་ཡོད། ཁོང་ཅིའི་ཕྱིར་ཏོ་རི་
ནོ་ནས་གནས་སྤར་ཏེ་ཁོན་དྷོ་ཝེ་ལ་སོང་བ་ཡིན་ནམ། ཁོང་གིས་ང་རང་ངོས་མི་ཟིན་པ་
ཐག་ཆོད་ཡིན། ཡིན་ནའང་དེ་ལ་སྐྱོན་མི་འདུག །ངས་ཁོང་ཉིད་ངོས་ཟིན་ངེས་ཡིན། ལོ་
ངོ་ཞེ་བཞི་འདས་སོང་བ་རེད། ལོ་ངོ་ཞེ་བཞི་ཨང་། ཨེན་རི་ཁོ། སང་ཉིན་ངེད་གཉིས་ཁོང་
ལ་བལྟ་རུ་འགྲོ།” གསུངས་བྱུང་། ཉིན་གཉིས་པའི་ཞོགས་པའི་ཆུ་ཚོད་དགུ་པར། ང་ཚོ་
སུའུ་ས་མེ་འཁོར་ས་ཚིགས་སུ་ཡོང་སྐབས། ངའི་སེམས་ལ་གྷར་རོ་ནེའང་ལྷན་དུ་འཁྲིད་
འདོད་ཧ་ཅང་སྐྱེས་བྱུང་མོད། འོན་ཀྱང་ཁོའི་ཡུམ་ཆེན་ལ་སྙུང་གཞི་ཕོག་ཡོད་པས་ཁོ་་
འགྲོ་ཐབས་བྲལ། ཞོགས་པའི་ཉི་འོད་གསལ་ཞིང་དཔྱིད་དཔལ་གྱི་མཛེས་སྡུག་རབ་ཏུ་
འཕྲོ། མེ་འཁོར་ནི་ལྗང་མདོག་གི་ཞིང་ཐང་དང་མེ་ཏོག་གི་འཛུམ་བརྒྱའི་ཁྲོད་ནས་ཤར་
བགྲོད་བྱེད་ཅིང་། དྭངས་ཤིང་འཇམ་ལ་བསུང་ངད་ལྡང་བའི་མཁའ་དབུགས་དེ་སྣ་ལམ་
དུ་ཡུག་ཙམ་ཡུག་ཙམ་ལྡང་བར་བྱེད། ཡབ་ཆེན་ཧ་ཅང་དགའ་སྤྲོ་སྐྱེས་ཀྱིན་འདུག །
དུས་ངེས་མེད་ངང་ཕྱག་གཡས་པ་ངའི་ཕྲག་པའི་སྟེང་དུ་བཞག་ནས་ཞིང་གྲོང་གི་མཛེས་
ལྗོངས་ལ་གཟིགས་པ་དང་། གྲོགས་པོ་བཞིན་དུ་ང་ལ་ཁ་བརྡ་ལྷུག་པོར་བྱས་འོང་། “སྙིང་
རྗེའི་ཡུལ་དུ་གྱུར་པའི་ཁི་རོ་ཧྥེ་ཏེད་ཨང་། ངའི་ཡབ་ཆེན་གྱི་ཕན་ཆད་ནས་ཁོང་ནི་ང་ལ་
གཅེས་སྲུང་དང་སློབ་གསོ་གཏོང་མཁན་ཐོག་མ་ཡིན། ཁོང་གིས་གནང་བའི་སྐྱོན་བརྗོད་
དག་ང་རང་སློབ་གྲོལ་བྱས་ནས་ཡུལ་དུ་ལོག་དུས་ཀྱང་ཧ་ཅང་བཟོད་བསྲན་མི་ནུས་པ་
ཞིག་ཡིན་ནའང་། ཁོང་གི་བཀའ་སློབ་རྣལ་མོ་དང་ཁོང་གི་སྐྱོན་བརྗོད་ནན་མོ་དག་ངས་
ནམ་ཡིན་ཡང་བརྗེད་མི་སྲིད། ཁོང་གི་ཕྱག་ཟུང་ཐུང་ཞིང་སྦོམ་པོ་ཞིག་ཡིན། ཁོང་ཉིད་
སློབ་གྲྭའི་ནང་དུ་ཡོང་བའི་བཟོ་ལྟ་ད་དུང་ངས་དྲན་གྱིན་འདུག །འཁར་བ་གྲུ་ཟུར་ནས་
ཡར་བསླངས་ཤིང་། ཟླ་གམ་ཕུད་ནས་ལྭ་སྒྲོམ་སྟེང་འགེལ་བར་བྱེད་པའི་སྟངས་སྟབས་
དེ་ཚོ་ཙམ་རེད། ཉིན་རེ་རེར་སེམས་ལ་ཡིད་ཆེས་ཀྱིས་ཁེངས་ཤིང་། དེ་འདྲའི་འབད་
འབད་དུང་དུང་བྱེད་པ་དང་། དེ་འདྲའི་སྤྲོ་སེམས་དང་ཐུགས་ཁུར་གྱིས་ཡོངས་སུ་ཁེངས་
ལ། ཉིན་རེར་སློབ་ཁྲིད་བྱས་པའང་ཐོག་དང་པོར་ཡོང་ནས་སློབ་ཁྲིད་བྱས་པ་བཞིན་དུ་
ཧ་ཅང་ནན་ཏན་ཡིན། ཁོང་གིས་ང་ལ་གཟིགས་ཀྱིན་པའི་བཟོ་ལྟར་ཕྱིར་དྲན་ཞིག་བྱས་
ན། རྣ་འགྲམ་དུ་ད་དུང་ཁོང་གི་གསུང་ཚིག་དག་བྲག་ཅར་འཁོར་གྱིན་པ་དང་མཚུངས།
«བྷོ་ཏིད་ཉི། ཝེ། བྷོ་ཏིད་ཉི། གུང་མཛུབ་དང་དཀྱིལ་མཛུབ་གཉིས་ཀྱིས་སྨྱུ་གུ་
ཟུངས། ལོ་ངོ་ཞེ་བཞི་འདས་སོང་བ་རེད། ཁོང་ལ་འགྱུར་ལྡོག་ཆེན་པོ་བྱུང་ཡོད་
ངེས་རེད” གསུངས།
ང་ཚོ་ཁོན་དྷོ་ཝེ་ལ་སླེབས་མ་ཐག་ང་ཚོ་ཅི་དབྱི་ལི་ན་ཡོད་དུས་ཀྱི་ལྡུམ་རའི་བཟོ་
པ་བུད་མེད་དེ་ཚང་ལ་སོང་བ་ཡིན། ཁོ་མོས་སྲང་ལམ་དོག་པོ་ཞིག་ཏུ་ཚོང་ཁང་ཞིག་
གཉེར་འདུག་ཅིང་། ང་ཚོས་ཁོ་མོ་རྙེད་པའི་སྐབས་སུ་ཏག་ཏག་ཁོ་མོ་དང་མོའི་བྱིས་པ་
དག་ལྷན་དུ་ཡོད་འདུག ། ཁོ་མོ་ཤིན་ཏུ་དགའ་བའི་ངང་ང་ཚོར་སྣེ་ལེན་བྱས་པར་མ་ཟད།
ཁོ་མོའི་སྐྱེས་པ་ཀེ་རི་སིར་བྱ་བ་བསྒྲུབ་ཏུ་ཕྱིན་ནས་ལོ་གསུམ་འགོར་བ་དང་། ད་ནི་ཕྱིར་
བསླེབ་གྲབས་ཡོད་པ།ཁོ་མོའི་བུ་མོ་ཆེ་བ་དེ་ཏོ་རི་ནོ་འོན་ལྐུགས་སློབ་གྲྭར་དཔེ་ཆ་འདོན་
གྱིན་ཡོད་པ་སོགས་ང་ཚོར་རྒྱས་བཤད་བྱས་བྱུང་། དེར་མཐུད་ནས་ང་ཚོ་ཇི་ལྟར་སོང་
ནས་དགེ་རྒན་འཚོལ་ཚུལ་དང་། འདི་གའི་མི་ཡོངས་རྫོགས་ཀྱིས་ཁོང་ཉིད་ངོ་ཤེས་ཚུལ་
བཤད་བྱུང་།
གྲོང་བརྡལ་ནས་ཕྱིར་བུད་རྗེས། ང་ཚོས་འགྲམ་གཉིས་སུ་མེ་ཏོག་དང་རྩྭ་ལྡུམ་གྱིས་
ཁེངས་པའི་རྐང་ལམ་ཕྲ་མོ་ཞིག་དེད་དེ་ལ་སྟེང་གི་ཕྱོགས་སུ་འགོས།
སྐབས་འདིར་ཡབ་ཆེན་གྱིས་ཚིག་གཅིག་ཀྱང་མི་སྨྲ་བར་ཕྱིར་དྲན་གྱི་ཀློང་དུ་བྱིང་
བ་ལྟར་འདུག་ཅིང་། ལན་རེར་དགོད་ཙམ་བྱེད་པ་དང་དེ་ནས་དབུ་འཕྲེད་དུ་གཡུག་
གཡུག་བྱེད།
གློ་བུར་དུ་ཁོང་གིས་གོམ་པ་ལེན་མཚམས་བཞག་སྟེ། “ཁོང་རེད། ཁོང་ཡིན་ངེས་
ཅན་རེད” གསུངས།
གཟུགས་གཞི་ཐུང་བའི་བགྲེས་པོ་ཞིག་ཏག་ཏག་རྐང་ལམ་འདི་བརྒྱུད་ནས་ང་ཚོའི་
ཕྱོགས་སུ་ཡོང་གིན་འདུག །སྨ་ར་དཀར་པོ་ཡིན་ཞིང་དབུ་ལ་ཞྭ་མོ་འདབས་རིང་བསྐྱོན་
པ་དང་། ལག་ཏུ་འཁར་བ་ཐོགས་ནས་གོམ་པ་འདྲུད་ཀྱིན་ཡོང་ལ། ཕྱག་ཟུང་བར་མེད་དུ་
འདར་གྱིན་འདུག །
“ཁོང་ཉིད་ཡིན་འདུག” ཡབ་ཆེན་གྱིས་བསྐྱར་ཟློས་ཤིག་བྱས་ཏེ་གོམ་པ་ཇེ་
མགྱོགས་སུ་བཏང་བྱུང་།
ཐག་ཉེར་སླེབས་འཕྲལ། ང་ཚོས་གོམ་པ་ལེན་མཚམས་བཞག་པ་ཡིན། བགྲེས་
པོའང་དེ་གར་འགྲེང་ནས་ཡབ་ཆེན་ལ་གཟབ་ལྟ་བྱེད་ཀྱིན་གདའ། ཁོང་ཉིད་སྔར་བཞིན་
བློ་རིག་གསལ་ཞིང་སྤྱན་ཟུང་གི་གཟི་འོད་ཧ་ཅང་རྣོ་བོ་འདུག
ཡབ་ཆེན་གྱིས་ཞྭ་མོ་ཕུད་ནས། “ཁྱེད་ནི་དགེ་རྒན་ཝེན་ཆེན་ཚོ་ཁུ་རོ་ཧྥེ་ཏེད་ཨེ་
ཡིན” ཞེས་བཀའ་འདྲི་ཞུས།
བགྲེས་པོས་ཀྱང་ཞྭ་མོ་ཕུད་ནས། ངག་འདར་གྱིན་ཡོད་ཀྱང་སྔར་བཞིན་གདངས་
གསལ་བའི་ངང་། “ང་ཡིན་ལགས།” གསུངས་བྱུང་།
ཡབ་ཆེན་ཁོང་གི་ཕྱག་ཡ་གཅིག་ལ་འཇུས་ཏེ། “ཧ་ཅང་ལེགས་བྱུང་། ཁྱེད་ཀྱིས་
སྔོན་གྱི་སློབ་མ་ཞིག་གིས་ཁྱེད་ཀྱི་ཕྱག་ལ་འཇུས་པར་དགོངས་འཁྲོལ་ཞུ། ཁྱེད་བདེ་མོ་
ཡིན་ནམ། ང་ནི་ཏོ་རི་ནོ་ནས་ཆེད་དུ་ཁྱེད་ལ་བལྟ་རུ་ཡོང་བ་ཡིན” ཞེས་ཞུས།
བགྲེས་པོས་ཧ་ལས་པའི་ངང་ཡབ་ཆེན་ལ་བལྟས་པ་དང་། དེ་ནས། “ང་ལ་གཟི་
བསོད་ཆེ་བར་བྱས་སོང་། གསལ་པོར་ཤེས་དཀའ་་ངའི་ནམ་ཞིག་གི་སློབ་མ་
ཡིན་ནམ། དངོས་གནས་དགོངས་པ་མ་ཚོམས། དཀའ་ལས་རེད་མོད། ཁྱོད་ཀྱི་མིང་ལ་
” ཟེར།
བ་ཆེན་གྱིས་ཁོང་ལ་ཁོའི་མིང་ལ་ཨལ་བྷེལ་ཏོ་བྷོ་ཏི་ཉི་ཟེར་བ་དང་། དུས་ནམ་
ཞིག་ལ་གནས་གང་དུ་ཁོང་གི་འཛིན་གྲྭའི་ནང་སློབ་སྦྱོང་བྱས་ཚུལ་བཤད་པ་དང་། དེ་
ནས། “ཁྱེད་ཀྱིས་ང་རང་ཡིད་དུ་དྲན་མི་ནུས་ཀྱང་སྲིད། དེ་ནི་རྒྱུན་ལྡན་ཞིག་རེད། ཡིན་
ཡང་ཁྱེད་ནི་ངའི་སེམས་སུ་གསལ་པོར་བཟུང་ཡོད” ཅེས་ཞུས་སོང་།
དགེ་རྒན་གྱིས་དབུ་སྒུར་ནས་ས་རུ་གཟིགས་བཞིན་འདང་ཞིག་བརྒྱབ་པ་དང་། ཁ་
ནས་ཡབ་ཆེན་གྱི་མིང་བསྐྱར་ཟློས་ཐེངས་འགར་བྱས་སོང་། སྐབས་འདིར་ཡབ་ཆེན་
འཛུམ་བཞིན་དུ་ཁོང་ལ་བལྟས་འདུག
གློ་བུར་དུ། དགེ་རྒན་གྱིས་དབུ་ཡར་བཏེགས་ཏེ། སྤྱན་ཆེ་རུ་ཅེར་ནས། དལ་བུར་ཁ་
གྲགས་བྱུང་། “ཨལ་བྷེལ་ཏོ་བྷོ་ཏི་ཉི་ཟེར་རམ། བཟོ་འགོད་པ་པོ་ཏི་ཉིའི་བུ། ཁོན་སོ་ལ་ཏ་
ཐང་ཆེན་དུ་ཡོད་པ་དེ་ཨེ་རེད” གསུངས་བྱུང་།
“ཏག་ཏག་དེ་ཡིན།” ཡབ་ཆེན་གྱིས་དགེ་རྒན་གྱི་ཕྱག་ཟུང་ལ་འཇུས་ནས་ལན་
བཏབ་བྱུང་།
“ཤིན་ཏུ་བཟང་། དགོངས་པ་མ་ཚོམ། སྙིང་ཉེ་བའི་སྐུ་ཞབས། ཁྱེད་དགོངས་པ་མ་
ཚོམ།” བགྲེས་པོས་དེ་ལྟར་གསུངས་པ་དང་། གསུངས་རྗེས་ཡང་བསྐྱར་མདུན་དུ་བཏུད་
ནས་ཡབ་ཆེན་ལ་སྐེ་འཇུ་བྱས་ཏེ། དངུལ་མདོག་གི་སྐྲ་ལོ་ཡབ་ཆེན་གྱི་ཕྲག་པའི་སྟེང་དུ་
བཀྲམ་བྱུང་ལ། ཡབ་ཆེན་གྱིས་འགྲམ་པ་ཁོང་གི་དཔྲལ་བའི་སྟེང་དུ་སྦྱར་སོང་།
དགེ་རྒན་གྱིས། “ཁྱོད་ཚོ་ངའི་རྗེས་སུ་ཤོག” ཟེར།
དེ་ནས་མུ་མཐུད་དུ་ཚིག་གཅིག་ཀྱང་མི་བཤད་པར་ཕྱིར་འཁོར་ནས་ཁོང་ཚང་གི་
ཕྱོགས་སུ་སོང་། སྐར་མ་འགའི་རྗེས་སུ་ང་ཚོ་ས་སྟོང་ཞིག་ཏུ་སླེབས་བྱུང་། མིག་མདུན་དུ་
སྒོ་གཉིས་ཅན་གྱི་ཁང་པ་ཆུང་ཆུང་ཞིག་མངོན་བྱུང་ལ། སྒོ་གཅིག་གི་འགྲམ་གཉིས་ནི་ས་
གྱང་དཀར་པོ་ཡིན་འདུག །
དགེ་རྒན་གྱིས་སྒོ་གཉིས་པ་དེ་ཕྱེ་ནས། ང་ཚོ་ཁང་པ་ཞིག་གི་ནང་དུ་བསུས་བྱུང་།
ནང་གི་ལྡེབས་བཞི་པོ་ཡོངས་རྫོགས་ལ་རྩི་དཀར་བྱུགས་ཡོད་པ་དང་། ཁང་པའི་ཟུར་
གཅིག་ཏུ་མལ་ཁྲི་གཅིག་བཙུགས་ཤིང་། མལ་ཁྲིའི་སྟེང་དུ་ཐིག་རིས་སྔོ་ཁྲ་ཡིན་པའི་ས་
གདན་ཞིག་བཏིངས་ལ། ཟུར་གཞན་དེར་ཅོག་ཙེ་ཆུང་བ་ཞིག་དང་དཔེ་སྒྲོམ་ཆུང་བ་
ཞིག་བཞག་འདུག །རྩིག་འགྲམ་དུ་འདུག་སྟེགས་རྒྱབ་བསྙེས་མ་བཞི་ཡོད་ཅིང་། རྩིག་
ངོས་སུ་ས་ཁྲ་རྙིང་པ་ཞིག་བཀལ་འདུག །ཁང་པའི་ནང་ཡོངས་ལ་ཀུ་ཤུའི་བསུང་ངད་
ལྡང་གིན་འདུག
ང་ཚོ་གསུམ་ག་མར་ཙོག་པ་དང་། ཡབ་ཆེན་དང་དགེ་རྒན་གཉིས་ཀྱིས་ཁ་བརྡ་མི་
བྱེད་པར། ཡུད་ཙམ་ལ་ཁུ་སིམ་མེར་ཕན་ཚུན་ལ་གཟབ་ལྟ་བྱེད་ཀྱིན་འདུག།
“པོ་ཏི་ཉི།” དགེ་རྒན་གྱི་སྤྲོ་བ་འཕེལ་བྱུང་། མིག་འོད་ནི་ཉི་མའི་དྲང་འཕྲོ་ལས་བཞི་
ཀྱང་རྣོ་བའི་སྒོ་ནས་ཕུར་ཚུགས་སུ་བལྟས་ཏེ། “ཨོ། ངའི་སེམས་ལ་དྲན་བྱུང་། ཁྱེད་ཀྱི་
ཡུམ་ཆེན་ནི་ལྕམ་མོ་མཆོག་ཏུ་གྱུར་པ་ཞིག་ཡིན། ཁྱོད་ནི། ལོ་རིམ་དང་པོའི་སྐབས་སུ་
དུས་ཚོད་རིང་ཙམ་ལ་གྲལ་བསྟར་མདུན་མའི་སྒེའུ་ཁུང་འགྲམ་གྱི་སྡོད་གནས་དེར་ཡོད།
ཁྱོད་ཀྱིས་ཤོད་དང་། ངས་ཡིད་ངོར་ཡོད་པ་ཨེ་འགྲིག་འདུག །ངས་ཡང་བསྐྱར་སྐབས་
དེའི་ཁྱོད་ཀྱི་འཇིལ་ལི་འཁྱིལ་བའི་སྐྲ་ལོ་མཐོང་བྱུང་བ་དང་འདྲ་འདུག” གསུངས་པ་
དང་། དེ་ནས་ཅུང་ཙམ་ལ་འདང་ཞིག་བརྒྱབ་རྗེས། “སྐབས་དེར་ཁྱེད་ནི་བྱིས་པ་སྤྲོ་སྣང་
ཅན་ཞིག་ཡིན། ཧེ། ཧ་ཅང་སྤྲོ་སྣང་ལྡན། ལོ་རིམ་གཉིས་པའི་སྐབས་སུ་མགྲིན་པའི་
གཉན་ཚད་རྒྱས་བྱུང་། ཁོ་ཚོས་ཁྱོད་རང་ཕྱིར་སློབ་གྲྭར་བསྐྱལ་ཡོང་དུས་ཁྱོད་ཧ་ཅང་ཤ་
རིད་པོར་གྱུར་འདུག །ད་དུང་སྐེ་དཀྲིས་རིང་པོ་ཞིག་དཀྲིས་ཡོད། མིག་རྡེབ་ཙམ་གྱིས་ལོ་
ངོ་བཞི་བཅུ་འགོར་སོང་འདུག །ཨེ་རེད། ཁྱོད་ངོ་མ་བཟང་འདུག །ད་དུང་སྙིང་རྗེའི་ཡུལ་
དུ་གྱུར་པའི་དགེ་རྒན་སེམས་སུ་བཟུང་འདུག །ཁྱེད་ཀྱིས་ཨེ་ཤེས། ལོ་འགའི་སྔོན་དུ།
ཡང་ངའི་སྔོན་ཆད་ཀྱི་སློབ་མ་ང་ལ་བལྟ་རུ་སླེབས་བྱུང་།དམག་དཔོན་ཞིག་འདུག་ཅིང་།
ཆོས་དཔོན་འགའ་དང་སྐུ་དྲག་འགའ་ཡང་འདུག” གསུངས། ཁོང་གིས་ཡབ་ཆེན་གྱིས་
ལས་ཀ་ཅི་ཞིག་གཉེར་གྱིན་པ་དྲིས་ཤིང་། དེ་ནས་ཡང་། “ང་དངོས་གནས་དགའ་བྱུང་།
སེམས་གཏིང་ནས་དགའ་བྱུང་། ངས་ཁྱེད་ལ་བཀའ་དྲིན་ཞུ། དུས་ཚོད་རིང་པོ་ཞིག་ལ་ང་
ལ་བལྟ་རུ་ཡོང་མཁན་མ་བྱུང་། ངས་ཁྱོད་རང་ཆེས་མཇུག་མཐར་ང་ལ་བལྟ་རུ་ཡོང་
མཁན་དེ་ཨེ་ཡིན་ལ་སྐྲག་གིན་འདུག །སྙིང་ཉེ་བའི་སྐུ་ཞབས་ལགས” གསུངས་།
“ཁྱེད་ལ་ལྟོས་དང་། སྐད་ཆ་འདི་ལྟར་བཤད་སྲོལ་འདུག་གམ། ཁྱེད་ཀྱི་ལུས་པོ་ད་
དུང་ཧ་ཅང་བཟང་འདུག །ད་དུང་ཧ་ཅང་བདེ་ཐང་རེད། དེ་ལྟར་བཤད་མི་རུང་།” ཡབ་
ཆེན་གྱིས་བསྟོད་བསྔགས་ཀྱིས་དེ་ལྟར་བཤད།
“ཨེ། དེ་འདྲ་མ་རེད། ལག་པ་འདར་གྱིན་པར་ལྟོས་དང་།” དགེ་རྒན་གྱིས་ལན་
འདེབས་ཞོར་དུ་ལག་པ་གཉིས་ཚུར་བརྐྱངས་ཏེ། “འདི་ནི་བཟང་པོའི་རྟགས་ཤིག་མ་
རེད། ལོ་གསུམ་གྱི་སྔོན་དུ་ངས་སློབ་ཁྲིད་བྱེད་སྐབས་ནད་འདི་བྱུང་སོང་། མྱུར་མོར་ཇེ་
བདེར་ཡོང་ངེས་རེད་སྙམ་སྟེ་དང་ཐོག་ངས་གཏན་ནས་དོ་སྣང་མ་བྱས། ཡིན་ཡང་དེ་
ལས་ལྡོག་བྱུང་། ཇེ་བདེར་འགྲོ་རྒྱུ་ལྟ་ཞོག །དེ་ལས་ལྡོག་སྟེ་ཇེ་ཐུ་ནས་ཇེ་ཐུ་རེད། ཉིན་
ཞིག་ལ་གཞི་ནས་ཡི་གེ་འབྲི་མི་ནུས་པར་འགྱུར་རྒྱུ་རེད། རེད་ཡ། ཉིན་དེར། ངས་ཐོག་
དང་པོར་སྣག་ཚ་སློབ་མའི་ལས་བྱ་འབྲི་དེབ་སྟེང་དུ་འཕོས་པའི་དུས་སུ། ངའི་སེམས་
ནང་དུ་འདར་ཡོམ་ཆེན་པོ་ཞིག་བྱུང་སོང་། སྙིང་ཉེ་བའི་སྐུ་ཞབས་ལགས། ངས་ཡང་
བསྐྱར་ཧུར་ཐག་བྱས་ཏེ་དུས་ཐུང་ཙམ་ལ་རྒྱུན་འཁྱོངས་བྱས་པ་ཡིན། དེ་རྗེས་གཞི་ནས་
མི་ནུས་པར་གྱུར་སོང་། ངས་ལོ་ངོ་དྲུག་ཅུར་དཔེ་ཆ་ཁྲིད་ཟིན་འདུག །ང་རང་སློབ་གྲྭ་
དང་ཁ་འབྲལ་དགོས་བྱུང་། ང་རང་སློབ་མ་དང་ཁ་འབྲལ་དགོས་བྱུང་། ང་རང་བྱ་བ་དང་
ཁ་འབྲལ་དགོས་བྱུང་།ཁྱེད་ཀྱིས་ཨེ་ཤེས། དེ་ནི་ཇི་འདྲའི་དཀའ་མོ་དང་ཇི་འདྲའི་དཀའ་
མོ་ཞིག་རེད་ཨང་། མཇུག་མཐའི་སློབ་ཁྲིད་གཅིག་བྱས་རྗེས་ཚང་མས་ང་རང་ཁྱིམ་དུ་
བསྐྱལ་ནས་ང་ལ་རྟེན་འབྲེལ་ཞུས་སོང་། ཡིན་ནའང་ང་རང་ཧ་ཅང་སྨྲེང་སྐྱོ་ཡིས་ཁེངས་
སོང་། རྒྱུ་མཚན་ནི་ངས་རང་གི་ཚེ་སྲོག་མཇུག་རྫོགས་སོང་བ་ཤེས་པས་རེད། དེའི་སྔོན་
གྱི་ལོ་གཅིག་གི་ནང་དུ་ངའི་བཟའ་ཟླ་དང་བུ་གཅིག་པུ་ཚེ་ལས་འདས་སོང་། ང་ལ་
བསྐྱུར་བ་ནི་ཞིང་ལས་བྱེད་ཀྱིན་པའི་ཚ་བོ་གཉིས་རེད། ད་ལྟ། ངས་སྒོར་མོ་བརྒྱ་ཕྲག་
འགའ་ཡི་ལས་འཁྱུར་དངུལ་གྱིས་འཚོ་བ་རོལ་བཞིན་ཡོད། ངས་ལས་ཀ་ཅི་ཡང་ལས་མི་
དགོས། ཉི་མ་རེ་རེའི་དུས་ཚོད་ནི་ཕལ་ཆེར་བསྐྱལ་ཡུལ་མེད་པའི་ཚད་ཡིན་འདུག །ད་
ལྟ། ངའི་བྱ་བ་གཅིག་པུ་ནི་སྔོན་ཆད་ཀྱི་བསླབ་དེབ་དག་བསྐྱར་སློག་རེ་བྱ་རྒྱུ་དེ་དང་།
སློབ་རའི་དུས་དེབ་དང་གཞན་གྱིས་བྱིན་པའི་དཔེ་ཆ་དག་བསྡུ་རུབ་བྱ་རྒྱུ་དེ་རེད། ཁྱེད་
ཀྱིས་ལྟོས་དང་། ཚང་མ་དེ་ན་ཡོད།” ཁོང་གིས་གསུང་བཞིན་དུ་དཔེ་སྒྲོམ་དེ་བསྟན་
ནས། “དེ་གར་ངའི་ཕྱིར་དྲན་དང་འདས་སོང་ཡོད་འཇིག་རྟེན་འདིར་ང་ལ་དེ་
ལས་གཞན་པའི་དངོས་པོ་ཅི་ཡང་མེད” གསུངས།
གློ་བུར་དུ་ཁོང་གི་སྐད་གདངས་སྤྲོ་བག་ཅན་དུ་གྱུར་སོང་། ཡབ་ཆེན་ལ། “ངས་ད་
ལྟ་ཁྱེད་ཀྱི་བསམ་ཡུལ་ལས་འདས་པའི་དངོས་པོ་ཞིག་སྟོན། སྙིང་ཉེ་བའི་སྐུ་ཞབས་པོ་ཏི་
ཟེར་བཞིན་ཡར་བཞེངས་ཏེ་ཅོག་ཙེ་ཆུང་ངུའི་འཁྲིས་སུ་བུད་སོང་།
འཐེན་སྒམ་རིང་པོ་ཞིག་གི་ཁ་ཕྱེ་བྱུང་བ་དང་། དེའི་ནང་དུ་སྐུད་པ་ཕྲ་མོས་དཀྲིས་
པའི་ཤོག་ཐུམ་ཆུང་ངུ་མང་པོས་ཁེངས་འདུག་ལ། ཤོག་ཐུམ་ཆུང་ངུ་རེ་རེའི་སྟེང་དུ་ཟླ་
ཚེས་དུས་ཚོད་ཞིབ་ཕྲའི་ངང་གསལ་པོར་བཀོད་འདུག །ཁོང་གིས་ཡུད་ཙམ་ལ་བཙལ་
མཐར་དེའི་ཁྲོད་ཀྱི་ཤོག་དྲིལ་ཞིག་གི་ཁ་ཕྱེ་སྟེ་ཞིབ་པར་བལྟས་ཤིང་། མཇུག་མཐར་དེའི་
ནང་ནས་སེར་པོར་གྱུར་པའི་ཤོག་བྱང་ཞིག་ཁྱེར་ཡོང་སྟེ་ཡབ་ཆེན་ལ་བྱིན་སོང་། དེ་ནི་
ལོ་བཞི་བཅུའི་སྔོན་གྱི་ཡབ་ཆེན་གྱི་ལས་བྱ་ཞིག་ཡིན་འདུག །དབུ་བྱང་དུ་ཨལ་བྷེལ་ཏོ་
བྷོ་ཏི་ཉི་དང་། དུས་ཚོད་ནི་གཅིག་བརྒྱད་སོ་བརྒྱད་ལོའི་ཟླ་བཞི་པའི་ཚེས་གསུམ་ཉིན་
བཀོད་འདུག །ངའི་ཡབ་ཆེན་གྱིས་དེ་མ་ཐག་ཏུ་ཁོའི་བྱིས་པའི་དུས་རབས་ཀྱི་བྱིས་བློ་
ལྡན་པའི་ཡིག་གཟུགས་ངོས་ཟིན་སོང་ཞིང་། དེ་མུར་འཛུམ་བཞིན་དུ་ཀློག་འདོན་བྱས་
སོང་། གློ་བུར་དུ་ཁོང་གི་སྤྱན་ཟུང་བརླན་པར་གྱུར་སོང་། ང་མྱུར་མོར་ཡར་ལངས་ནས་
དོན་དག་ཅི་ཞིག་བྱུང་སོང་བ་དྲིས།
ཁོང་གིས་ཕྱག་བརྐྱངས་ནས་ངའི་སྒལ་བར་འཁྱུད་ཅིང་། ང་རང་ཁོང་གི་ལུས་ལ་
དམ་པོར་སྦྱར་ནས་ང་ལ། “ཁྱོད་ཀྱིས་ལས་བྱ་འདི་ལ་ལྟོས་དང་། ཨེ་མཐོང་གི འདི་ནི་
ངའི་སྙིང་རྗེའི་ཡུལ་དུ་གྱུར་པའི་ཡུམ་ཆེན་གྱིས་ང་ལ་རོགས་རམ་བྱས་ཏེ་ཞུ་དག་བྱས་པ་
རེད། ཁོ་མོས་ནམ་རྒྱུན་ངས་བྲིས་པའི་གསལ་བྱེདIདངT ལ་བསྐྱར་བཅོས་རེ་བྱེད། ཆེས་
མཇུག་མཐའི་ཐིག་ཕྲེང་འདི་དག་ཁོ་མོས་བྲིས་པ་རེད། ཁོ་མོས་ངའི་ཡིག་གཟུགས་ལ་
འབྲི་སྦྱོང་བྱས་ཏེ་ནམ་རྒྱུན་ང་རང་ཐང་ཆད་པའི་སྐབས་སམ་སྒྱིད་ལུག་པའི་དུས་སུ།
མོས་ངའི་ཚབ་བྱས་ཏེ་ལས་བྱ་འགྲུབ་ཏུ་བཅུག་པ་རེད། ང་ཡི་ཡུམ་ཆེན་བཟང་པོ་
ཨང” གསུངས་བྱུང་།
དགེ་རྒན་གྱིས་ཤོག་ཐུམ་ཆུང་ཆུང་དེ་དག་སྟོན་བཞིན། “འདི་དག་ཚང་མ་ངའི་
ཕྱིར་དྲན་ཡིན། ལོ་རེ་རེར་ངས་སློབ་མ་རེ་རེའི་ལས་བྱ་རེ་ཉར་ཚགས་བྱས་ཤིང་། དག་
སྒྲིག་བྱས་རྗེས་ཨང་གྲངས་བཏབ་ནས་གསོག་འཇོག་བྱས་པ་ཡིན། ནམ་རྒྱུན་ངས་༥
བསྐྱར་ལས་བྱ་འདི་དག་ལ་བསྐྱར་ལྟ་བྱེད་པའི་སྐབས་སུ། འདི་ཀློག་ཙམ་དང་། དེ་
འདོན་ཙམ་བྱས་འཕྲལ་བགྲང་གིས་མི་ལང་བའི་འདས་དོན་དུ་མ་ཞིག་ངའི་ཀླད་པའི་
ནང་དུ་མངོན་པར་ཤར་ཡོང་སྟེ། སླར་ཡང་འདས་སོང་གི་ལོ་ཟླའི་ཁྲོད་དུ་སླེབས་པ་ལྟ་
བུའི་ཚོར་སྣང་སྐྱེས་ཡོང་། སྙིང་ཉེ་བའི་སྐུ་ཞབས། སློབ་མ་ཇི་སྙེད་ཅིག་ཨང་། ངས་མིག་
བཙུམ་པ་ཙམ་གྱིས་གཅིག་ལ་གཅིག་མཐུད་ཀྱི་ངོ་གདོང་ཆུང་ངུ་དང་། གཅིག་ལ་
གཅིག་མཐུད་ཀྱི་འཛིན་གྲྭ་དག་མཐོང་ཐུབ་ཀྱིན་འདུག །སློབ་མ་བརྒྱ་སྟོང་མང་པོ་སྟེ།
ཁོ་ཚོའི་ཁྲོད་ཀྱི་མང་པོ་ཞིག་ཚེ་ལས་འདས་ཟིན་ཡང་སྲིད། སློབ་མ་མང་པོ་ཞིག་ངས་ད་
དུང་གསལ་པོར་སེམས་ལ་བཟུང་ཡོད། ལྷག་པར་དུ་ཆེས་ཕུལ་དུ་བྱུང་བའི་སློབ་མ་དང་
ཆེས་འབྲས་བུ་མི་ལེགས་པའི་སློབ་མ། ད་དུང་ང་རང་ཡིད་ཚིམ་དུ་འཇུག་པའི་སློབ་བུ་
དག་དང་ང་རང་ཡིད་སྐྱོ་རུ་འཇུག་པའི་སློབ་མ་དག་བརྗེད་རྒྱུ་མི་འདུག །འོན་ཀྱང་དེ་
ལ་ལས་བདའ་བྱེད་རྒྱུ་ཅི་ཡང་མེད། ཡིན་ནའང་ཁྱེད་ཀྱིས་ལྟོས་དང་། ང་ནི་གཞི་ནས་
འཇིག་རྟེན་གཞན་དེ་ཡི་མི་རུ་གྱུར་ཟིན་པས། ཁོ་ཚོ་ཇི་ལྟ་བུ་ཞིག་ཡིན་ཡང་རུང་། ང་
ནམ་ཡང་ཁོ་ཚོར་དགའ་བ་ཡིན” གསུངས་བྱུང་།
ཁོང་ཡང་བསྐྱར་མར་ཙོག་ཅིང་། ངའི་ལག་པ་ཡ་གཅིག་ཁོང་གི་ཕྱག་མཐིལ་དུ་
སྦྱར་བྱུང་།
ཡབ་ཆེན་དགོད་བཞིན་དུ། “སྐབས་དེར་ང་ཡང་པྲ་ཚགས་གཅེས་ལངས་ཤིག་
ཡིན་མིན་ཁྱེད་ཀྱིས་དྲན་གྱིན་ཨེ་འདུག” ཅེས་དྲིས་བྱུང་།
བགྲེས་པོས་སྔར་བཞིན་དགོད་ཀྱིན་དུ། “ཁྱེད་ཟེར་རམ། སྐུ་ཞབས། ད་ལྟ་ཡིད་ངོར་
དྲན་དཀའ་བར་འདུག །ཡིན་ཡང་དེ་ནི་ཁྱེད་ཀྱིས་པྲ་ཚགས་མི་བྱེད་ཟེར་བ་མ་རེད།ཁྱེད་
ཀྱིས་སྐབས་དེར་ཧ་ཅང་བསམ་ཤེས་ཡོད་པར་མངོན་ཏེ་ཤིན་ཏུ་ཁ་ལེན་ཚིག་བརྩི་བྱེད་
ཀྱིན་འདུག །ཁྱེད་ཀྱི་ཡུམ་ཆེན་ནི་ཁྱེད་ལ་ཤིན་ཏུ་ནས་འདང་རྩིས་ཆེ་བའང་དྲན་གྱིན་
འདུག །ཇི་ལྟར་བཤད་ཀྱང་། ཁྱེད་ང་ལ་བལྟ་རུ་ཕེབས་པར་ཧ་ཅང་དགའ་བྱུང་།
ཁྱེད་ཀྱིས་འཛེམ་བག་དེ་འདྲ་བྱ་ག་ལ་དགོས། ཁྱེད་ཀྱིས་རང་ཉིད་ཀྱི་ལས་ཀ་བསྐྱུར་ཏེ་
ཉམ་ང་བའི་དགེ་རྒན་ང་ལ་བལྟ་རུ་ཡོང་ནུས་སམ” གསུངས།
ཡབ་ཆེན་གྱིས་སྙིང་ཉེ་བའི་ངང་གསུངས་རྒྱུར། “སྐུ་ཞབས་ཁི་རོ་ཧྥེ་ཏེད་
ལགས། ངས་ད་དུང་ངའི་ཡུམ་ཆེན་ཐེངས་དང་པོར་སློབ་གྲྭར་ཡོང་བའི་རྣམ་པ་དྲན་
གྱིན་འདུག །དེ་ནི་ཁོ་མོ་ང་དང་ཐོག་དང་པོར་ཆུ་ཚོད་གཉིས་ལ་ཁ་གྱེས་པ་དང་། ཐོག་
དང་པོར་ང་གཅིག་པུ་རང་ཁྱིམ་དང་ཁ་བྲལ་བ་སྟེ། ཐོག་དང་པོར་ང་རང་ཡབ་ཆེན་མིན་
པའི་མི་གཞན་ཞིག་སྟེ་མི་རྒྱུས་མེད་ཅིག་གི་ལག་ཏུ་བཞག་པ་དེ་ཡིན་ངེས། ངའི་ཉམ་ང་
བའི་ཡུམ་ཆེན་ལ་མཚོན་ན། ང་རང་སློབ་གྲྭའི་ནང་དུ་སོང་བ་དེ་ནི་ང་རང་འཇིག་རྟེན་
གཞན་ཞིག་ཏུ་སོང་བ་དང་འདྲ་ལ། མི་ཚེའི་གཡོལ་དུ་མེད་ཅིང་སྡུག་བསྔལ་བའི་གྱེས་
བྲལ་གྱི་མགོ་བརྩམས་པ་ཡིན་འདུག །ཕལ་ཆེར་འཇིག་རྟེན་འདིས་ང་རང་ཁོ་མོའི་ལག་
ནས་ཡོངས་སུ་འཕྲོག་སྟེ། སླར་ཡང་ཁོ་མོར་སྟེར་མི་སྲིད་པ་ལྟར་སྙིང་མི་བདེ་བར་གྱུར་
པས། ང་རང་ཡང་སྙིང་མི་བདེ་བར་གྱུར་སོང་། ཁོ་མོས་ངག་འདར་བཞིན་དུ་ང་རང་ཁྱེད་
ལ་བཅོལ་བདམས་བྱས་སོང་བར་མ་ཟད། འགྲོ་ཁར་ཡང་སྒོ་སྲུབས་ནས་ང་ལ་ལག་བརྡ་
བཏང་སྟེ་མིག་མཐའ་མཆི་མས་ཁེངས་འདུག །སྐབས་དེར་ཁྱེད་ཀྱིས་ལག་པ་ཡ་གཅིག་
གིས་རྣམ་འགྱུར་ཞིག་བསྟན་པ་དང་། ལག་པ་ཅིག་ཤོས་དེ་བྲང་ཁར་རྡེག་ཙམ་བྱས་སོང་
སྟེ། ཕལ་ཆེར་ཁོ་མོར། ལྕམ་མོ་ལགས་། ཁྱེད་ཀྱིས་ང་ལ་ཡིད་ཆེས་བྱོས་ཆོག་ཟེར་བ་དང་
མཚུངས། ཏག་ཏག་ཁྱེད་ཀྱི་ལག་པའི་རྣམ་འགྱུར་དང་ཁྱེད་ཀྱི་སྤྱན་མདངས་ཀྱི་ཁྲོད་ནས།
ཁྱེད་ཀྱིས་ངའི་ཡུམ་ཆེན་གྱི་བརྩེ་བ་དང་ཁོ་མོའི་བསམ་ཚུལ་ལ་རྒྱུས་ལོན་ཟབ་མོ་བྱེད་
ཀྱི་ཡོད་པ་ངས་ཤེས་བྱུང་། ཁྱེད་ཀྱི་སྤྱན་མདངས་ཀྱིས་ཁོ་མོར་སྐྲག་མི་དགོས་ཟེར་གྱིན་
འདུག་ལ། ཁྱེད་ཀྱི་ཕྱག་བརྡ་ཡིས་ང་རང་ལ་སྲུང་སྐྱོབ་དང་ང་རང་ལ་གཅེས་སྐྱོང་། ང་
རང་ལ་གུ་ཡངས་གནང་བའི་ལྷག་བསམ་དང་དམ་བཅའ་སྟོན་གྱིན་འདུག །སྐབས་དེའི་
རྣམ་པ་ཡོད་ཚད་ངས་ནམ་ཡང་བརྗེད་མི་སྲིད་ཅིང་རྡོ་ལ་རི་མོ་བརྐོས་པ་ལྟར་སེམས་
ངོར་བཀོད་སོང་། ཏག་ཏག་ཕྱིར་དྲན་འདི་ཡིས་བསྐུལ་ཏེ་ང་རང་ཏོ་རི་ནོ་ནས་བརྒྱུགས་
ཡོང་བ་ཡིན། ལོ་ངོ་བཞི་བཅུའི་རྗེས་ནས་ང་རང་འདི་གར་ཡོང་སྟེ་ཁྱེད་ལ་ཞུ་སྙིང་
འདོད་པ་ནི། ཁྱེད་ལ་བཀའ་དྲིན་ཆེ། སྙིང་ཉེ་བའི་དགེ་རྒན་ལགས་ཟེར་རྒྱུ་དེ་ཡིན་
སོང་།” ཞེས་ཞུས་སོང་།
དགེ་རྒན་གྱིས་ལན་བཏབ་མ་བྱུང་། ཁོང་གིས་ཕྱག་གིས་ངའི་སྐྲ་ལོར་བྱིལ་བྱིལ་
བྱས་ཤིང་། ཕྱག་འདར་བཞིན་འདར་བཞིན་དུ། སྐྲ་ལོའི་སྟེང་ནས་དཔྲལ་བར་ཤུད་པ་
དང་། དཔྲལ་བ་ནས་ཕྲག་པའི་སྟེང་དུ་ལྷུང་སོང་།
སྐབས་འདིར་ངའི་ཡབ་ཆེན་གིས་མཐའ་འཁོར་ལ་སྐོར་ལྟ་ཞིག་བྱས་པ་ན། ཁང་
པའི་ནང་ཁྱིམ་སྟོང་དབུལ་ནག་ཡིན་པ་སྟེ། མལ་གོས་ངན་ངོན་ཡིན་པ་དང་། སྒེའུ་ཁུང་
གི་ཐེམ་སྟེགས་སུ་སྒོང་ཕྱེ་ལེབ་མོ་ཞིག་དང་ཟས་སྣུམ་ཤེལ་དམ་ཆུང་བ་ཞིག་ལས་མི་
འདུག་པས། ཡབ་ཆེན་གྱིས་“སྙིང་རྗེའི་ཡུལ་དུ་གྱུར་པའི་དགེ་རྒན་ཨང་། འདི་ནི་ཁྱེད་
ཀྱིས་ལོ་ངོ་དྲུག་ཅུར་བྱ་བ་བསྒྲུབ་པའི་དྲིན་ལན་རེད་དམ།” ཞེས་འདྲི་འདོད་སྐྱེས་བྱུང་།
ཡིན་ནའང་བགྲེས་པོ་ཁོང་གིས་ཧ་ཅང་དགའ་སྤྲོ་དང་ཉམས་དགའ་བའི་ངང་། ཡང་
བསྐྱར་ངེད་ཚང་གི་ཁྱིམ་ཚང་གླེང་པར་མ་ཟད། སྐབས་དེའི་དགེ་རྒན་གཞན་པ་དག་དང་
ཡབ་ཆེན་གྱི་སློབ་གྲོགས་རྣམས་གླེང་བྱུང་བས། ཡབ་ཆེན་གྱིས་ཀྱང་མི་ལ་ལ་ཡིད་དུ་དྲན་
གྱིན་འདུག་ཅིང་འགའ་རེ་ཕལ་ཆེར་བརྗེད་ཟིན་འདུག །ཁོང་དགེ་སློབ་རྣམ་གཉིས་ཧ་
ཅང་སེམས་འགུལ་ཐེབས་པའི་སྒོ་ནས་མི་སུ་སུ་གླེང་བའམ་མི་སུ་སུའི་གནས་ཚུལ་ཁ་
བརྡ་བྱས་ཏེ། མཇུག་མཐར་ཡབ་ཆེན་གྱིས་གླེང་གཞིའི་མཚམས་བཅད་དེ། དགེ་རྒན་
བསུས་ཏེ་ང་ཚོ་ལྷན་དུ་གྲོང་བརྡལ་དུ་ཟ་མ་བཟའ་རུ་འགྲོ་ཟེར། དགེ་རྒན་གྱིས་སྤྲོ་སེམས་
འཁོལ་བའི་ངང་། “བཀའ་དྲིན་ཆེ། བཀའ་དྲིན་ཆེ།” གསུངས་མོད། ཡིན་ཡང་ཕལ་ཆེར་
ད་དུང་སོམ་ཉིའི་ངང་དུ་གནས་འདུག །ཡབ་ཆེན་ཁོང་གི་ཕྱག་ཏུ་འཇུས་ནས་ཡང་བསྐྱར་
ཁོང་ཉིད་ལྷན་དུ་ཕེབས་པར་ཞུ་བ་བྱས་པ་ན། དགེ་རྒན་གྱིས་“ཡིན་ནའང་ངའི་ལག་པ་
གཉིས་པོ་འདི་ལྟར་འདར་གྱིན་ཡོད་པས། ཟ་མ་ཇི་ལྟར་བཟའ་འམ། མི་གཞན་ལའང་
མནར་གཅོད་བཏང་བ་ཙམ་དུ་ཟད” གསུངས། ཡབ་ཆེན་གྱིས་“ང་ཚོས་ཁྱེད་ལ་རོགས་
རམ་བྱས་ཆོག །དགེ་རྒན་ལགས།” ཞེས་ལན་བཏབ་པས། དགེ་རྒན་ཡང་ཡིད་འཐད་
བྱུང་སྟེ་དབུ་ལྡེམ་ལྡེམ་བྱས་སོང་།
ཡབ་ཆེན་གྱིས་དགེ་རྒན་སྐྱོར་ཞིང་། དགེ་རྒན་གྱིས་ངའི་ལག་པ་ནས་ཁྲིད་དེ། ང་
ཚོས་རྐང་ལམ་ཕྲ་མོ་དེ་དེད་ནས་མར་བབས། ལམ་བར་དུ་རྐང་རྗེན་དུ་བ་གླང་འདེད་
པའི་བུ་མོ་ཆུང་ཆུང་གཉིས་དང་། ད་དུང་ཕྲག་ཏུ་འབྲས་རྩྭའི་རྩྭ་དོས་ཆེན་པོ་ཁུར་བའི་
བྱིས་པ་ཞིག་ང་ཚོའི་འགྲམ་རོལ་བརྒྱུད་ནས་བརྒྱུགས་བུད་སོང་། དགེ་རྒན་གྱིས་ང་ཚོར་
བཤད་རྒྱུར། བུ་མོ་ཆུང་ཆུང་དེ་གཉིས་དང་བྱིས་པ་དེ་ཚོ་ཚང་མ་ལོ་རིམ་གཉིས་པའི་སློབ་
མ་ཡིན་པ་དང་། ཁོ་ཚོས་རྒྱུན་དུ་སྔ་དྲོ་རྐང་རྗེན་དུ་ཕྱུགས་འཚོ་བ་དང་། ཞིང་ནང་དུ་
ལས་ཀ་ལས་རྗེས། ཕྱི་དྲོའི་སྐབས་སུ་གཞི་ནས་ལྷམ་གོན་ཏེ་སློབ་གྲྭའི་ནང་དུ་དཔེ་ཆ་
འདོན་དུ་འགྲོ་བ་རེད་ཟེར། ཉིན་གུང་ལ་བསླེབ་ཉེ་བས་ལམ་ནང་དུ་ཡང་བསྐྱར་མི་
གཞན་ལ་འཕྲད་མ་བྱུང་།ཅུང་ཙམ་འགོར་རྗེས་ང་ཚོ་གསོལ་ཁང་ཞིག་གི་ནང་དུ་འཛུལ་
ནས་ཟས་ཅོག་ཆེན་པོ་ཞིག་བདམས་ནས་མཐའ་སྐོར་དུ་བསྡད། དགེ་རྒན་དཀྱིལ་དབུས་
སུ་བསྡད་ཅིང་། དེ་ནས་མྱུར་མོར་ཟ་མ་བཟའ་བར་སྟ་གོན་བྱས། གསོལ་ཁང་གི་མཐའ་
འཁོར་ནི་དབེན་ཐིང་ངེར་འདུག །དགེ་རྒན་ཧ་ཅང་དགའ་བཞིན་འདུག་ཅིང་།
ཡིད་གཡོས་ཏེ་ལག་པ་སྔར་བས་དྲག་ཏུ་འདར་ཏེ་ཕལ་ཆེར་ཟ་མ་བཟའ་ཐབས་མེད་པར་
གྱུར་འདུག །ཡབ་ཆེན་གྱིས་ཁོང་ལ་རོགས་བྱས་ཏེ་ཤ་གཏུབ་པ་དང༌། སྒོང་ཕྱེ་དུམ་བུར་
གསིལ་བ།སྡེར་ཆུང་ནང་དུ་ཚྭ་ཁུ་གཏོར་བ་སོགས་བྱེད། ཆང་འཐུང་བའི་སྐབས་སུ།ཁོང་
གིས་ངེས་པར་དུ་ཕྱག་གཉིས་ཀྱིས་ཤེལ་ཕོར་བསྐྱོར་དགོས་ཀྱི་འདུག་ཅིང་། དེ་ལྟར་བྱས་
ཀྱང་ཤེལ་ཕོར་སྔར་བཞིན་འདར་ཏེ་ཁོང་གི་སོ་སྟེང་ལ་བརྡབས་འགྲོ། འོན་ཀྱང་ཁོང་
གིས་སེམས་རྩ་རབ་ཏུ་འཁོལ་བའི་ངང་ཁོང་ལོ་ན་གཞོན་དུས་སུ་བཀླགས་མྱོང་བའི་དཔེ་
ཆ་དང་། སྐབས་དེའི་སློབ་ཁྲིད་བཀོད་སྒྲིག་རེའུ་མིག གོང་རིམ་གྱིས་ཁོང་ལ་བྱ་དགའ་
གནང་བ་སོགས་ནས་ལོ་འདི་འགའི་རིང་གི་གཏན་འཁེལ་སོགས་བསྐྱར་ཟློས་ཡང་ཟློས་
ཀྱིས་གླེང་བར་བྱེད། ཁོང་གི་བཞིན་མདངས་ཅུང་དམར་པོར་གྱུར་འདུག་མོད། འོན་ཀྱང་
སྔ་གཞུག་ཀུན་ཏུ་དེ་འདྲའི་བག་ཕེབས་པ་དང་། སྐད་ཆར་སྤྲོ་ཉམས་ཆེ་ཞིང་།
དགོད་པའི་དུས་སུ་ཕལ་ཆེར་གཞོན་ནུ་ཞིག་དང་འདྲ་བར་འདུག །ཡབ་ཆེན་གྱིས་ཁོང་
གི་བཞིན་ལ་ལྟ་བཞིན་འདུག་ཅིང་། བཞིན་གྱི་རྣམ་འགྱུར་ནི་ཁྱིམ་ནང་དུ་ཡོད་དུས་
སྐབས་རེར་གདོང་གཟུར་ནས་ང་ལ་བལྟས་ཏེ་ལས་ཀར་བསམ་བློ་གཏོང་ཞོར་དང་རང་
ཉིད་དགོད་ཞོར་བྱེད་པའི་རྣམ་འགྱུར་དང་ཨ་ན་མ་ན་རེད། དགེ་རྒན་གྱི་ཆང་བསྐྱོམས་
ཏེ་པང་རས་ཀྱི་སྟེང་དུ་གཏོར་བ་ན། ཡབ་ཆེན་ལམ་སང་ཡར་ལངས་ཏེ་གཙང་རས་ཀྱིས་
གཙང་མར་འབྱིད་པར་བྱེད། “ཨ། མི་དགོས། སྐུ་ཞབས། དེ་ལྟར་བྱ་མི་དགོས།” དགེ་
རྒན་དགོད་བཞིན་དུ་དེ་ལྟར་བཤད་པ་དང་། ད་དུང་ལཱ་ཏིན་གྱི་སྐད་ཆ་འགའ་ཡང་
བཤད་འགྲོ། མཇུག་མཐར། ཁོང་གིས་ཕྱག་གི་རང་དབང་མེད་པར་འདར་གྱིན་པའི་ཆང་
ཕོར་ཡར་བཏེགས་ཏེ་ཧ་ཅང་གཟབ་ནན་ངང་། “ཁྱེད་ཀྱི་སྐུ་ལུས་བདེ་བར་སྨོན། མདོར་
ན། སྙིང་ཉེ་བའི་སྐུ་ཞབས་བཟོ་བཀོད་པ་ལགས། ཁྱེད་ཀྱི་གཅེས་ཕྲུག་གི་ཆེད་དང་། ཁྱེད་
ཀྱི་ཡུམ་ཆེན་བཟང་པོ་སྙིང་ནས་དྲན་ཆེད།ཞབས་ཏག་རྒྱག” གསུངས།
“ཁྱེད་ཀྱི་སྐུ་ལུས་བདེ་ཐང་ཡོང་བའི་ཆེད་དུ། བདག་གི་དགེ་རྒན་བཟང་པོ།”
ཡབ་ཆེན་གྱིས་ཁོང་གི་ཕྱག་ནས་འཇུས་ཏེ་དེ་ལྟར་ལན་བཏབ།
གསོལ་ཁང་གི་ཟུར་སྣེ་དེ་རུ་གསོལ་ཁང་གི་སྦྱིན་བདག་དང་མི་འགའ་ལངས་ཏེ། ང་
ཚོའི་རྣམ་པ་དེར་བལྟས་ནས་སྤྲོ་བ་ཆེན་པོས་དགོད་བཞིན་འདུག་པས། རྣམ་པ་འདི་ནི་ཁོ་
ཚོས་ཀྱང་རང་གི་ཕ་ཡུལ་གྱི་དགེ་རྒན་ལ་རྟེན་འབྲེལ་ཞུ་བ་དང་ཡོངས་སུ་མཚུངས་འདུག
ཆུ་ཚོད་གཉིས་པ་ཕར་ཡོལ་ནས་ཡུད་ཙམ་འགོར་རྗེས་ང་ཚོ་གསོལ་ཁང་དང་ཁ་
གྱེས་པ་ཡིན། དགེ་རྒན་གྱིས་ཨུ་ཚུགས་སྒོས་ང་ཚོ་མེ་འཁོར་ས་ཚིགས་སུ་བསྐྱལ་དགོས་
ཟེར་བས། ཡབ་ཆེན་གྱིས་ཡང་བསྐྱར་ཁོང་བསྐྱོར་བ་དང་། ཁོང་གིས་ངའི་ལག་པ་ནས་
ཁྲིད་ཅིང་། ངས་ཁོང་གི་འཁར་བ་བསྣམས་ནས་ཡོང་། མི་ཚང་མ་ལམ་དུ་བསྡད་ནས་ང་
ཚོར་ལྟ་བར་བྱེད། རྒྱུ་མཚན་ནི་འདི་གའི་མི་ཚང་མས་ཁོང་ངོ་ཤེས་ཤིང་མི་འགའ་རེས་
ད་དུང་ཁོང་ལ་འཚམས་འདྲི་གཏོང༌། ལམ་དུ་འགྲོ་དུས། ང་ཚོས་སྒེའུ་ཁུང་ཞིག་ལས་
བྱིས་པ་མང་པོས་མཉམ་དུ་ཀློག་འདོན་བྱེད་པའི་སྐད་དབྱངས་ཐོས་བྱུང་བས། བགྲེས་
པོས་རང་དབང་མེད་པར་གོམ་པ་ལེན་མཚམས་བཞག་ཅིང་། གདོང་ལ་སྨྲེང་སྐྱོའི་ཉམས་
ཤིག་མངོན་བྱུང་།
ཁོང་ན་རེ། “སྙིང་ཉེ་བའི་སྐུ་ཞབས་པོ་ཏི་ཉི་ལགས། བྱིས་པ་ཚོའི་ཀློག་འདོན་བྱེད་
པའི་སྐད་ཐོས་ནའང་། ངས་སྔར་ནས་ཁོ་ཚོར་སློབ་ཁྲིད་བྱེད་ཀྱིན་མེད་པ་རེད། མི་གཞན་
གྱིས་ངའི་ཚབ་བྱེད་པ་དྲན་ཚེ། དངོས་གནས་ངའི་སེམས་ནས་བཟོད་དཀའ་བར་འདུག
སྐད་གདངས་འདིར་ཉན་ནས་ལོ་ངོ་དྲུག་ཅུ་འགོར་བ་རེད་ཨང་། ངས་རྩེ་གཅིག་གིས་དེ་
ཁོ་ནའི་ཆེད་དུ་ད་ལྟ། ང་ལ་ཁྱིམ་ཚང་མེད་པར་གྱུར་པའི་ཁར། ད་དུང་བྱིས་པ་
ཚོའང་མེད་པར་གྱུར་པ་རེད” གསུངས་བྱུང་།
ཡབ་ཆེན་འགྲོ་ཞོར་དུ། “དེ་འདྲ་ག་ལ་ཡིན། དགེ་རྒན། ཁྱེད་ལ་ད་དུང་བགྲང་གིས་
མི་ལང་བའི་བྱིས་པ་ཡོད། ཁོ་ཚོས་འཛམ་གླིང་ཧྲིལ་པོ་ཁྱབ་ཡོད་ཅིང་། ཁོ་ཚོས་ནམ་ཡང་
ཁྱེད་རང་སེམས་སུ་བཟུང་ཡོད། ང་དང་འདྲ་བར་ཁྱེད་རང་ནམ་ཡང་བརྗེད་མི་
སྲིད།” ཟེར།
“མ་རེད། མ་རེད། ང་ལ་སློབ་གྲྭ་མེད་པར་གྱུར་ཟིན། བྱིས་པ་ཚོ་མེད་པར་གྱུར་
ཟིན། བྱིས་པ་ཚོ་མེད་ཚེ་ང་ཡང་ཡུན་རིང་དུ་གསོན་མི་ནུས། ངའི་དུས་ཚོད་ལའང་
བསླེབ་ཉེ་འདུག” དགེ་རྒན་གྱིས་སྐྱོ་ཤུགས་ངང་ལན་བཏབ།
“དགེ་རྒན་ལགས། ཁྱེད་ཀྱིས་དེ་ལྟར་མི་གསུངས་རོགས། དེ་ལྟར་འདང་ཡང་མི་
རྒྱག་རོགས། ཇི་ལྟར་བཤད་ཀྱང་ཁྱེད་ཀྱིས་དོན་བཟང་དུ་མ་བསྒྲུབས་ཤིང་། ཁྱེད་ཀྱི་མི་
ཚེ་ཧྲིལ་པོ་བླ་ན་མེད་པའི་སློབ་གསོའི་ལས་དོན་ལ་ཕུལ་བ་རེད།” ཡབ་ཆེན་གྱིས་དེ་
ལྟར་བཤད།
དགེ་རྒན་གྱི་སྐྲ་དཀར་གྱི་མེ་ཏོག་བཞད་པའི་དབུ་ཡབ་ཆེན་གྱི་ཕྲག་སྟེང་དུ་ཡུད་
ཙམ་ལ་སྦྱར་བ་དང་། ཡང་ངའི་ལག་པ་ནས་དམ་གྱིས་འཇུ་ཙམ་འཇུ་ཙམ་བྱས་སོང་།
ང་ཚོ་མེ་འཁོར་ས་ཚིགས་སུ་འཛུལ་དུས། མེ་འཁོར་ཡང་གཏོང་ལ་ཉེ་འདུག །
“དགེ་རྒན་ལགས། བདེ་མོ་བྱོས།” ཡབ་ཆེན་གྱིས་དགེ་རྒན་གྱི་འགྲམ་པའི་སྟེང་
འོ་བྱེད་བཞིན་དེ་ལྟར་བཤད།
“བདེ་མོ་བྱོས། བཀའ་དྲིན་ཆེ། བདེ་མོ།” དགེ་རྒན་གྱིས་དེ་ལྟར་བཤད་རྗེས།
འདར་བཞིན་དུ་ཡབ་ཆེན་གྱི་ལག་པ་ཡ་གཅིག་ལ་འཆང་སྟེ་རང་ཉིད་ཀྱི་བྲང་ཁར་དམ་
པོར་སྦྱར་བྱུང་།
ངས་དགེ་རྒན་ལ་འོ་བྱེད་སྐབས། ཁོང་གི་བཞིན་ངོས་ཡོངས་རྫོགས་མིག་ཆུས་
བརླན་ཡོད་པ་ཚོར་བྱུང་། ཡབ་ཆེན་གྱིས་ང་རང་སྔོན་མ་བྱས་ཏེ་འཁོར་སྒམ་དུ་འཛུལ་
ནས་སྡོད་དུ་བཅུག་སོང་། ཡབ་ཆེན་མེ་འཁོར་སྟེང་དུ་འབུད་པའི་སྐབས་སུ། ཁོང་གིས་
གང་མྱུར་ངང་དགེ་རྒན་གྱི་སྦོམ་ཞིང་མི་སྡུག་པའི་འཁར་བ་དེ་ཚུར་བླངས་ཤིང་། རང་
ཉིད་ཀྱི་ཡིད་དུ་འོང་ཞིང་སྟེང་ལ་མཚན་གྱི་ཡི་གེ་བརྐོས་པའི་འཁར་བ་དངུལ་ཤན་མ་དེ་
ཁོང་ལ་སྤྲད་ནས། “ཁྱེད་ཀྱིས་དྲན་རྟེན་དུ་ཉར་རོགས” གསུངས་སོང་།
བགྲེས་པོས་འཁར་བ་དེ་ཕྱིར་སྤྲད་ནས་རང་ཉིད་ཀྱི་འཁར་བ་ཕྱིར་ལེན་རྩིས་བྱས་
ཀྱང་། ཡབ་ཆེན་འཁོར་སྒམ་དུ་འཛུལ་ཏེ་འཁོར་སྒམ་གྱི་སྒོ་བརྒྱབ་བྱུང་།
“བདེ་མོ་བྱོས། ང་ཡི་དགེ་རྒན་བཟང་པོ།”
‘བདེ་མོ་བྱོས གཅེས་ཕྲུག” དགེ་རྒན་གྱིས་དེ་ལྟར་ལན་བཏབ་བྱུང་། མེ་འཁོར་
ལམ་ལ་ཆས་བྱུང་། “གནམ་རྒན་མས་མགོན་སྐྱབས་གནང་ངེས ཁྱེད་ཀྱིས་ཉམ་ང་བའི་
བགྲེས་སོང་ཞིག་ལ་སེམས་གསོ་ཁྱེར་ནས་སླེབས་བྱུང་།”
“སླར་ཡང་མཇལ” ཡབ་ཆེན་གྱིས་སེམས་འགུལ་ཐེབས་པའི་གདངས་ཀྱིས་
སྐད་བརྒྱབ་བྱུང་།
ཡིན་ནའང་དགེ་རྒན་གྱིས་མགོ་བོ་འཕྲེད་དུ་གཡུག་གིན་འདུག་ཅིང་། དེ་ནི་“ང་
ཚོ་ནམ་ཡང་ཡང་བསྐྱར་འཕྲད་མི་སྲིད།” གསུངས་པ་དང་མཚུངས།
“འཕྲད་ངེས་ཡིན། འཕྲད་ངེས་ཡིན། ངེས་པར་དུ་འཕྲད་ངེས་ཡིན།” ཡབ་ཆེན་
གྱིས་དེ་ལྟར་ཟློས་བྱུང་།
བགྲེས་པོས་འདར་གྱིན་པའི་ཕྱག་གཡས་པ་ཡར་བསྒྲེངས་ཏེ། བར་སྣང་གི་ཕྱོགས་
སུ་སྟོན་བཞིན་“གན་གྱི་སྟེང་ནས།” ཞེས་ལན་བཏབ་བྱུང་།
འདི་ལྟར། དགེ་རྒན་གྱི་ཕྱག་གཡས་པ་མཐོན་པོར་བསྒྲེངས་པའི་ལུས་གཟུགས་དེ་
ངའི་མཐོང་ལམ་ནས་རིམ་བཞིན་མི་མངོན་པར་གྱུར་སོང་། །

ནད་སོས་པ།
ཚེས་ཉི་ཤུ་ཉིན། རེས་གཟའ་ཕུར་བུ།

སུ་ཞིག་གི་ཡིད་དུ་དྲན་སྲིད་ཨང་།ཐེངས་དེར་ཡབ་ཆེན་དང་ལྷན་དུ་ཡིད་སྤྲོ་བའི་
འགྲུལ་བཞུད་བྱས་ཏེ་ཕྱིར་ལོག་པ་ནས་བཟུང་། ང་ལ་ན་བ་ཆེན་པོ་ཞིག་བྱུང་སྟེ་ཨེན་
ཙམ་གྱིས་ཚེ་སྲོག་ཀྱང་ཤོར་སོང་། ན་བ་དེ་བྱུང་བའི་རྐྱེན་གྱིས་ཉིན་བཅུ་ལྷག་གི་རིང་
ལ་ཞིང་གྲོང་དང་ནམ་མཁའ་ཡང་མིག་གིས་མཐོང་མ་བྱུང་། ན་བ་བྱུང་བའི་སྐབས་སུ་
ངས་གསལ་པོ་དག་པོ་བྱས་ཏེ་ཡུམ་ཆེན་གྱིས་ངུ་ཤུམ་བྱེད་པ་ཐོས་པ་དང་། ཡབ་ཆེན་གྱི་
བཞིན་མདོག་སྐྱ་བོར་གྱུར་ཏེ་ང་ལ་བལྟས་འདུག་པ་མཐོང་བྱུང་། གཅེན་མོ་སེལ་ཝི་ཡ་
དང་སྐད་དམའ་མོས་ཁ་བརྡ་བྱེད་ཀྱིན་ཡོད་ལ། མིག་ཤེལ་བསྐྱོན་པའི་སྨན་པས་སྔ་
གཞུག་ཀུན་ཏུ་ངའི་མལ་ཁྲིའི་མཐའ་འགྲམ་བསྲུངས་ནས་ང་ལ་ཅི་ཞིག་བཤད་ཀྱིན་
འདུག་ཀྱང་ངས་ཐོས་མི་ཐུབ་པར་འདུག །ཐེངས་འདིར་ཨེན་ཙམ་གྱིས་ང་རང་མི་འདི་
དག་ཡོངས་རྫོགས་དང་གཏན་གྱེས་སུ་གྱུར་སོང་། ཀྱེ་མ། ངའི་སྙིང་རྗེའི་ཡུལ་དུ་གྱུར་
པའི་ཡུམ་ཆེན་ཨང་། ཕལ་ཆེར་ཉིན་གསུམ་བཞིའི་རིང་ལ་ངས་ཅི་ཡང་མི་དྲན་པར་
འདུག་སྟེ། ཕལ་ཆེར་ཟ་རི་ཟི་རིའི་ངང་རྨི་ལམ་འཇིགས་པོ་ཞིག་རྨིས་པ་དང་མཚུངས།
སྣང་བ་བན་བུན་གྱི་ཁྲོད་ནས་ངས་ཕལ་ཆེར་ངའི་ལོ་རིམ་དང་པོའི་འཛིན་གྲྭ་རྒན་པའི་
དགེ་རྒན་གྱིས་ངའི་མལ་ཁྲིའི་མཐའ་རུ་བསྲུངས་ཡོད་པ་མཐོང་བྱུང་ལ། ང་ལ་དཀྲོག་བཟོ་
མི་གཏོང་བའི་ཆེད་དུ་ལག་རས་ཁ་རུ་སྦྱར་ནས་གློ་ལུ་མར་མནན་ཏེ་བསྲན་ཚུགས་བྱེད་
ཀྱིན་འདུག །ཕལ་ཆེར་ངའི་ད་ལྟའི་དགེ་རྒན་ཡང་མཐོང་བྱུང་བ་འདྲ་སྟེ། སྐེད་པ་སྒུར་ཏེ་
ང་ལ་འོ་བྱས་པས་སྨ་རས་ངའི་ཁ་ངོར་གཙགས་བྱུང་། རབ་རིབ་ཀྱི་ཁྲོད་ནས་ངས་ཕལ་
ཆེར་གྷར་རོ་ནེའི་སྐྲ་ལོ་དམར་པོ་དེ་དང་། དྷེ་རོ་སི་ཡི་འཇིལ་ལི་འཁྱིལ་བའི་གསེར་མདོག་
གི་སྐྲ་ལོ། ལྭ་བ་ནག་པོ་གྱོན་པའི་ཁ་ལ་བྷིར་ཡའི་བྱིས་ཕོ་བཅས་ངའི་མིག་ལམ་ནས་བུད་
སོང་བ་མཐོང་བྱུང་བ་དང་། ད་དུང་ཁར་ལོ་ནས་ང་ལ་ལོ་མ་དང་འབྲེལ་བའི་ཚ་ལུ་མ་
ཞིག་བྱིན་ཅིང་། དེ་མ་ཐག་ཏུ་མྱུར་མོར་ཕྱིར་བུད་སོང་བ་མཐོང་བྱུང་། ང་རང་ཧ་ཅང་
རིང་བའི་རྨི་ལམ་ཞིག་ལས་སད་པ་དང་འདྲ་བར་ཡབ་ཆེན་དང་ཡུམ་ཆེན་ཟུང་གི་
འཛུམ་ཞལ་མཐོང་བྱུང་བ་དང་། སེལ་ཝི་ཡའི་གདངས་དམའ་མོའི་གླུ་སྐད་ལ་ཉན་
བཞིན་ངས་རང་ཉིད་ཀྱི་ན་བ་དྲག་བསྐྱེད་འབྱུང་གིན་པ་ཤེས་བྱུང་། ཀྱེ་མ། དངོས་
གནས་འཇིགས་སུ་རུང་བའི་རྨི་ལམ་ངན་པ་ཞིག་རེད་ཨང་། དེ་ནས་བཟུང་ངའི་ལུས་
པོ་ཉིན་རེ་བཞིན་ཇེ་ལེགས་སུ་གྱུར་སོང་།ཞལ་མཁན་ཆུང་ངུ་ང་ལ་བལྟ་རུ་སླེབས་ཤིང་།
ཁོའི་རི་བོང་གི་ལད་མོ་བྱས་པ་དེས་ང་རང་དགའ་རུ་བཅུག་བྱུང་། ཉམ་ང་བའི་ལྟས་
ངན་ཆུང་ཆུང་ཁོ་དེ་སྔོན་ན་བ་བྱུང་བ་ནས་བཟུང་ངོ་གདོང་སྔར་བས་ཇེ་རིང་དུ་གྱུར་པ་
ལྟར་སྣང་བས། ད་ལྟ་རི་བོང་གི་ལད་མོ་བྱས་པ་དེ་བས་ཀྱང་འདྲ་ཆག་པོ་འདུག །ཁོ་རེ་ཏི་
ང་ལ་བལྟ་རུ་སླེབས་བྱུང་། གྷ་རོ་ཧྥི་ཡང་སླེབས་བྱུང་སྟེ། ང་ལ་ཁོས་གསར་དུ་བཟོས་པའི་
“སྤྱོད་སྒོ་མང་པའི་སྨྱུག་གཞོག” གི་རླུང་རྟའི་བྱང་བུ་གཉིས་བྱིན་སོང་ཞིང་། སྨྱུག་
གཞོག་དེ་ནི་ཁོས་པེ་ཨེར་ཐོ་ལཱ་སྲང་ལམ་གྱི་ཅ་ལག་རྙིང་པའི་ཚོང་བདག་གི་ལག་ནས་
ཉོས་ཡོང་བ་ཡིན་འདུག།ཁ་སང་།ང་རང་གཉིད་དུ་ཡུར་ཡོད་པའི་སྐབས་སུ་ཕེ་རེ་ཁོ་སི་
ཡང་ང་ལ་བལྟ་རུ་སླེབས་ཟིན་འདུག །ཁོས་ང་རང་གཉིད་དཀྲོག་པར་དོགས་ནས་
དཔྲལ་བ་ངའི་ལག་པའི་སྟེང་དུ་གླན་ཙམ་བྱས་པ་ལས་སྐད་ཆ་མ་བཤད་པར་འདུག །ཁོ་
ནི་སྔོན་དེར་ཁོའི་ཡབ་ཆེན་གྱི་མགར་ཁང་ནང་ནས་ཡོང་བ་ཡིན་པས། ངོ་གདོང་ཐལ་
རྡུལ་གྱིས་ཁེངས་ཡོད་བཟོ་འདུག་སྟེ། ངའི་ཕུ་ཐུང་གི་སྟེང་དུ་སོལ་དྲེག་ནག་པོ་ཞིག་
ཕབ་འདུག་པས། ང་རང་གཉིད་ལས་སད་དེ་སོལ་དྲེག་ནག་པོ་དེ་མཐོང་མ་ཐག་ཡིད་
སེམས་དགའ་སྤྲོས་ཁེངས་སོང་། ང་ལ་ན་བ་བྱུང་བའི་ཉིན་འདི་དག་གི་དུས་ཚོད་ཐུང་
ངུའི་རིང་ལ་སྡོང་ལོ་ལྗང་མདོག་ཏུ་གྱུར་ཟིན་འདུག །ཡབ་ཆེན་གྱིས་ང་རང་བྲང་ཁར་
བསྡམས་བྱུང་ལ། ངས་དཔེ་ཁུག་ཁུར་ནས་གནམ་ལྡིང་ས་ལྡིང་གིས་སློབ་གྲྭ་འགྲོ་བཞིན་
པའི་བྱིས་པ་ཚོར་ལྟ་བཞིན་ཧ་ཅང་ཡིད་སྨོན་སྐྱེས་བྱུང་། ཡིན་ཡང་མི་འགྱངས་པར་ང་
རང་ཡང་སློབ་གྲྭར་འགྲོ་དགོས་པ་རེད་ཅིང་། རང་གི་སློབ་གྲོགས་རྣམས་དང་མཇལ་
འདོད་ཀྱིས་སྐད་ཅིག་ལའང་སྒུག་བཟོད་མི་ནུས་པའི་ཚད་རེད། ངས་ནི་ངའི་ཅོག་ཙེ་
དང་སློབ་ར། སྲང་ལམ་སོགས་སུ་ཉིན་འདི་དག་རིང་འགྱུར་ལྡོག་ཅི་འདྲ་ཞིག་བྱུང་ཡོད་
པ་ཤེས་འདོད་ཀྱིས་བྲེལ་འཚུབ་ལངས་བྱུང་ལ། ཡང་བསྐྱར་རང་ཉིད་ཀྱི་དཔེ་ཆ་དང་
འབྲི་དེབ་ཀྱི་ཁ་ཕྱེ་བ་ན། ཕལ་ཆེར་ལོ་གཅིག་གི་རིང་ལ་ཁོ་ཚོ་མ་མཐོང་བ་དང་ཡོངས་
སུ་མཚུངས་འདུག །སྙིང་རྗེའི་ཡུལ་དུ་གྱུར་པའི་ཡུམ་ཆེན་ནི་ཅི་འདྲའི་སྐམ་ཞིང་རིད་
དེ་སྐྱ་བོར་གྱུར་འདུག་ཨང་། སྙིང་རྗེའི་ཡུལ་དུ་གྱུར་པའི་ཡབ་ཆེན་ནི་དེ་འདྲའི་ངལ་
དུབ་ཀྱིས་ཉོབ་འདུག་ཨང་། ད་དུང་ང་ཡི་གཅེས་སུ་འོས་པའི་སློབ་གྲོགས་དེ་དག་གིས་
རྐང་འཇབ་ལག་འཇབ་ཀྱིས་ང་ལ་བལྟ་རུ་ཡོང་ཞིང་། ངའི་དཔྲལ་ངོས་སུ་བརྩེ་བའི་འོ་
ཡིས་ཁྱབ་པར་བྱས་པས། ང་ཚོ་ནམ་ཞིག་ཁ་འབྲལ་དགོས་པ་སེམས་སུ་དྲན་པའི་མོད་
ལ་ངོ་མ་ངའི་ཡིད་སེམས་སྨྲེང་སྐྱོས་ཁེངས་འགྲོ། ང་དང་དྷེ་རོ་སི་སོགས་སློབ་གྲོགས་
འགའ་རེ་ད་དུང་མུ་མཐུད་དུ་མཉམ་དུ་སློབ་གྲྭར་འགྲོ་ཡང་སྲིད་མོད། འོན་ཀྱང་སློབ་
གྲོགས་གཞན་དག་ཅི་བྱའམ། ལོ་རིམ་བཞི་པ་མཇུག་རྫོགས་མཚམས་སོ་སོར་གྱེས་
དགོས་ཤིང་ང་ཚོ་ཡང་བསྐྱར་ངོ་འཕྲད་མི་སྲིད། ང་ལ་ཡང་བསྐྱར་ན་བ་བྱུང་ཡང་ཁོ་ཚོ་
ཡང་བསྐྱར་ངའི་མལ་ཁྲིའི་མཐའ་འགྲམ་དུ་མཐོང་མི་སྲིད། གྷར་རོ་ནེ། ཕུའུ་ཁི་ལེ་ཞི།
ཁོ་རེ་ཏི། ལས་ལ་བརྩོན་ཞིང་འདང་རྩིས་ཆེ་བའི་སློབ་གྲོགས་དེ་འདྲ་མང་པོ་ཞིག་ལ།
གཏན་ནས་གཏན་དུ་ཡང་བསྐྱར་མཇལ་མི་སྲིད་པ་རེད་ཨང་། །

གྲོགས་པོ་བཟོ་པ།
ཚེས་ཉི་ཤུ་ཉིན། རེས་གཟའ་ཕུར་བུ།
ཅིའི་ཕྱིར་དུས་གཏན་དུ་ངོ་མི་འཕྲད་པ་ཡིན་ནམ། ཨེན་ལི་ཁོ། དོན་འདི་རྩ་བ་
ནས་ཁྱོད་རང་ཉིད་ལ་རག་ལས་ཡོད་པ་རེད། ལོ་རིམ་བཞི་པ་མཐར་ཕྱིན་མཚམས་ཁྱོད་
རང་སློབ་འབྲིང་འགྲིམས་དགོས་པ་དང་། ཁོ་ཚོ་བཟོ་པ་བྱེད་ཀྱང་སྲིད་མོད། ཡིན་ཡང་
ཁྱོད་ཚོ་སྔར་བཞིན་གྲོང་ཁྱེར་གཅིག་གི་ནང་ནས་འཚོ་བ་རོལ་གྱིན་ཡོད་པ་རེད། འདི་
ལྟ་བུའི་གནས་ཚུལ་ད་དུང་ལོ་མང་པོར་བརྒྱུད་དགོས་ཀྱང་སྲིད་པས། ཁྱོད་ཚོ་ཅིའི་ཕྱིར་
ཡང་བསྐྱར་མཇལ་མི་ནུས་པ་ཡིན་ནམ། རྗེས་ཕྱོགས་ཁྱོད་རང་སློབ་ཆེན་ནམ་ཆེད་ལས་
སློབ་གྲྭར་འགྲིམས་པའི་རྗེས་སུ་ཡང་། ཁྱོད་ད་དུང་ཁོ་ཚོའི་ཚོང་ཁང་ངམ་བཟོ་གྲྭའི་ནང་
དུ་ཁོ་ཚོར་བལྟ་རུ་སོང་ཆོག་པ་རེད། བྱིས་པའི་དུས་ཀྱི་ཁྱོད་ཀྱི་སློབ་གྲོགས་དག་མི་དར་
མར་གྱུར་ཏེ་ཧུར་བརྩོན་ཆེན་པོས་ལས་ཀ་ལས་པ་མཐོང་ཚེ། དེ་ནི་ཅི་འདྲའི་ཡིད་
སེམས་དགའ་བའི་དོན་དག་ཅིག་རེད་ཨང་། ཁོ་རེ་ཏི་དང་པུའུ་ལེ་ཁའོ་ཞི་སོགས་མ་
འོངས་པར་ས་ཆ་གང་དུ་ཡོད་ཀྱང་། ཁྱོད་སོང་ནས་ཁོ་ཚོར་བལྟ་འོས་ཤིང་། ཁོ་ཚོ་དང་
ལྷན་དུ་ཆུ་ཚོད་ཁ་ཤས་ལ་འདུག་འོས། ཁྱོད་ཀྱིས་མི་ཚེ་ལ་ཞིབ་འཇུག་དང་འཛམ་གླིང་
ལ་ཞིབ་འཇུག་བྱེད་པའི་སྐབས་སུ། ཁོ་ཚོའི་ས་ནས་ཁྱོད་ཀྱིས་ཁོ་ཚོའི་ལག་རྩལ་དང་
འབྲེལ་བ་ཡོད་པའི་ཤེས་བྱ་སློབ་ཐུབ་ཅིང་། ཁོ་ཚོ་འཚོ་བ་རོལ་སའི་སྤྱི་ཚོགས་དང་ཁྱོད་
རང་ཡོད་སའི་གྲོང་ཁྱེར་གྱི་བྱ་དངོས་མི་ཉུང་བ་ཞིག་ལ་རྒྱུས་ལོན་བྱ་ཐུབ་སྟེ། འདི་ནི་མི་
སུ་དང་གང་ཞིག་གིས་ཀྱང་ཁྱོད་ལ་འཁྲིད་ཐབས་མེད་པའི་ཤེས་བྱ་ཞིག་ཡིན། ཁྱོད་ཀྱིས་
གསལ་པོར་ཤེས་དགོས་ཏེ། གལ་ཏེ་ཁྱོད་ཀྱིས་ད་ལྟ་འདི་ལྟ་བུའི་མཛའ་བརྩེ་བརྩོན་ལེན་
མ་བྱས་ན། མ་འོངས་པར་ཁྱོད་ལ་ཡང་བསྐྱར་ཐོབ་ཐབས་བྲལ་ངེས་ཡིན། ངས་བཤད་པ་
ནི་ཁྱོད་ལ་དབང་བའི་གྲལ་རིམ་གྱིས་མ་བསླད་པའི་མཛའ་བརྩེ་དེ་ཟེར་བ་ཡིན། ཁྱོད་
ཀྱིས་མཛའ་བརྩེ་འདི་དག་བརྩོན་ལེན་མ་བྱས་ཚེ། མ་འོངས་པར་ཁྱོད་རང་རིམ་གྲས་
ཤིག་གི་འཚོ་བའི་ཁྲོད་དུ་གནས་པ་ཙམ་དང་། སྤྱི་ཚོགས་རིམ་གྲས་ཤིག་གི་འཚོ་བའི་
ཉམས་མྱོང་ཁོ་ན་ལས་མེད་པའི་མི་ཞིག་ཏུ་ཟད་དེ། དེ་ནི་མཁས་པ་ཞིག་གིས་དཔེ་ཆ་སྣ་
གཅིག་ལས་བཀླགས་མེད་པ་དང་ཡོངས་སུ་མཚུངས་སོ། །དེའི་རྐྱེན་གྱིས་ངའི་རེ་བ་ནི་
ཁྱོད་ཀྱིས་ད་ལྟ་ནས་བཟུང་སྟེ་མཛའ་བརྩེ་འདི་ལྟ་བུ་རྒྱུན་འཁྱོངས་གང་ལེགས་བྱ་རྒྱུ་དེ་
ཡིན། མ་འོངས་པར་ཁྱོད་ཚོ་སོ་སོར་གྱེས་ནའང་མུ་མཐུད་དུ་འབྲེལ་འདྲིས་བྱ་དགོས། ད་
དུང་ད་ལྟ་ནས་མགོ་བརྩམས་ཏེ་འདི་ལྟ་བུའི་མཛའ་བརྩེ་སྐྱེད་སྲིང་བྱ་དགོས་ཏེ།དེའི་རྒྱུ་
མཚན་ཡང་ཁོ་ཚོ་ནི་བཟོ་པའི་བུ་ཕྲུག་ཡིན་པས་རེད། ཁྱོད་ཀྱིས་ལྟོས་དང་། མཐོ་རིམ་
སྤྱི་ཚོགས་ཀྱི་མི་ནི་དམག་དཔོན་དང་འདྲ་ཞིང་། བཟོ་པ་ནི་ངལ་རྩོལ་གྱི་དམག་དཔུང་
ཁྲོད་ཀྱི་བཟོ་སྐྲུན་དམག་མི་ཡིན། ཚོགས་ནི་དམག་དཔུང་ཡིན་ཞིང་དམག་མི་ནི་
དམག་དཔོན་བཞིན་མཆོག་ཏུ་གྱུར་པ་མ་ཡིན་པའི་ངེས་པ་མེད་དེ། རྒྱུ་མཚན་ནི་མཆོག་
ཏུ་གྱུར་པ་དེ་ངལ་རྩོལ་གྱི་སྟེང་ནས་མངོན་པ་ལས་ཐོབ་ཆའི་ངོས་ནས་མངོན་པ་མིན་
ལ། མཆོག་ཏུ་གྱུར་པ་དེ་རིན་ཐང་གི་སྟེང་ནས་མངོན་པ་ལས་ཐོབ་ཐང་གི་ངོས་ནས་
མངོན་པ་མ་ཡིན་པས་སོ། །གལ་ཏེ་བྱས་རྗེས་ཆེ་ཆུང་གླེང་དགོས་ཚེ་ངལ་རྩོལ་པའི་བྱས་
རྗེས་ནི་ཆེས་ཆེ་བ་ཡིན་ཏེ། དེའི་རྒྱུ་མཚན་ཡང་ཁོ་ཚོས་རང་ཉིད་ཀྱི་ཆེས་རླབས་ཆེ་
བའི་ངལ་རྩོལ་ལས་ཆེས་ཉམ་ཆུང་བའི་གླ་ཆ་ལས་རེག་གིན་མེད་པས་ཡིན། དེར་
བརྟེན། སློབ་གྲོགས་ཚོའི་ཁྲོད་ནས་ཁྱོད་ཀྱིས་ངལ་རྩོལ་པའི་དཔུང་ཆེན་གྱི་བུ་དང་བུ་
མོར་བརྩི་བཀུར་དང་བྱམས་སྐྱོང་བླ་ལྷག་ཏུ་བྱ་འོས་ཏེ། རྒྱུ་མཚན་ནི་ཁོ་ཚོའི་ཡབ་མེས་
དག་གིས་ཕངས་མེད་ངང་ཕུལ་བའི་དཀའ་སྤྱད་ཀྱི་ངལ་རྩོལ་དང་ལང་ཚོ་དང་ཚེ་སྲོག་
ལ་བརྩི་བཀུར་བྱ་འོས་པས་རེད། ཁྱོད་ཀྱིས་ལོངས་སྤྱོད་དང་ཐོབ་ཐང་གི་ཁྱད་པར་
གཙིགས་ཆེན་དུ་འཛིན་མི་རུང་ལ། ལོངས་སྤྱོད་དང་ཐོབ་ཐང་སྤྱད་དེ་རིགས་རུས་ཆོ་
འབྲང་གི་མཆོག་དམན་གཏན་ནས་དགར་མི་རུང་། ཀླད་མེད་རྨོངས་བརྟུལ་གྱི་མི་དག་
གིས་ད་གཟོད་ལོངས་སྤྱོད་དང་ཐོབ་ཐང་གིས་བརྩེ་དུང་དང་གུས་སྲོལ་དབང་བསྒྱུར་
བྱེད་པ་རེད། ཁྱོད་ཀྱི་སེམས་ནས་ནམ་ཡང་ང་ཚོ་མེས་རྒྱལ་ཉེན་ཁ་ལས་སྐྱོབ་པའི་བླ་ན་
མེད་པའི་ཁྲག་རྒྱུན་ནི་བཟོ་གྲྭ་དང་ཞིང་ཁུག་གི་ངལ་རྩོལ་པའི་ཁྲག་རྩའི་སྦུབས་ནས་
བཞུར་ཡོང་བ་དྲན་པར་གྱིས་ཤིག སོང་ལ་གྷར་རོ་ནེ་དང་། ཕེ་རེ་ཁོ་སི། ཁོ་རེ་ཏི་ལ་
འདང་རྩིས་ཆེ་བར་གྱིས་ཤིག །སོང་ལ་ཁྱོད་ཀྱི་ཞལ་མཁན་ཆུང་ཆུང་ལ་འདང་རྩིས་ཆེ་
བར་གྱིས་ཤིག ཁོ་ཚོའི་བཟོ་པའི་བྲང་རུས་ཆུང་ངུའི་འོག་ཏུ་མཆོག་ཏུ་གྱུར་པའི་རླབས་
ཆེན་གྱི་སེམས་པ་བསྐུངས་ཡོད། ཁྱོད་ཀྱིས་མནའ་སྐྱོལ་ཅིག །མ་འོངས་པར་ལས་དབང་
ལ་འགྱུར་ལྡོག་ཅི་འདྲ་བྱུང་ནའང་། ཁྱོད་ཀྱི་བསམ་པའི་གཏིང་རུམ་ནས་བྱིས་པའི་
དུས་ཀྱི་མཛའ་བརྩེ་རྣལ་མ་འདི་གཏན་ནས་བརྗེད་མི་རུང་། ཁྱོད་ཀྱིས་མནའ་སྐྱོལ་
ཅིག །གལ་ཏེ་ལོ་ངོ་བཞི་བཅུའི་རྗེས་སུ། མེ་འཁོར་ས་ཚིགས་ག་གེ་མོ་ཞིག་ནས་མེ་
འཁོར་ཁ་ལོ་བའི་ལྭ་བ་གྱོན་མཁན་གྱི་མི་དེ་ཏག་ཏག་ཁྱོད་ཀྱི་གྲོགས་པོ་རྙིང་པ་སྟེ།
བཞིན་རས་སྨུག་པོའི་གྷར་རོ་ནེ་ཡིན་པ་ངོས་ཟིན་ཚེ། ཨ། ཁྱོད་ཀྱིས་མནའ་བསྐྱལ་
མི་དགོས། ཁྱོད་རང་རྒྱལ་པོའི་རྒྱལ་ཁབ་ཀྱི་གུང་བློན་ཆེན་མོར་གྱུར་ཡོད་ཀྱང་། སྐབས་
དེར་ཁྱོད་ཐེ་ཚོམ་མེད་པར་མེ་འཁོར་གྱི་སྟེང་དུ་མཆོངས་ཕྱིན་ཏེ། ལག་པ་གཉིས་ཀ་
ཁོའི་མགྲིན་པར་འཁྱུད་ངེས་པར་ང་ལ་ཡིད་ཆེས་ཡོད། ། - ཁྱོད་ཀྱི་ཡབ་ཆེན་གྱིས།

གྷར་རོ་ནེའི་ཡུམ་ཆེན།
ཚེས་ཉེར་བརྒྱད་ཉིན། རེས་གཟའ་པ་སངས།

ང་རང་ཕྱིར་སློབ་གྲྭར་ཞུགས་མ་ཐག་གཏམ་ངན་ཞིག་ཐོས་བྱུང་། གྷར་རོ་ནེའི་
ཡུམ་ཆེན་གྱི་ནད་ཚུལ་ཧ་ཅང་ལྕི་བས། ཁོ་རང་ཉིན་མང་པོ་ཞིག་ལ་སློབ་གྲྭར་སླེབས་མ་
བྱུང་ལ། སྔོན་མའི་གཟའ་སྤེན་པའི་དགོང་མོར་ཁོའི་ཡུམ་ཆེན་ཚེ་ལས་འདས་སོང་ཟེར།
ཁ་སང་སྔ་དྲོ། དགེ་རྒན་སློབ་ཁང་ནང་དུ་སླེབས་མ་ཐག་ང་ཚོ་ལ་བཤད་རྒྱུར། “སྙིང་
རྗེའི་ཡུལ་དུ་གྱུར་པའི་གྷར་རོ་ནེར་མི་ལེགས་པ་ཆེན་པོ་བྱུང་སོང་སྟེ། ཁོའི་ཡུམ་ཆེན་
ཚེ་ལས་འདས་སོང་འདུག །དོན་དག་འདི་བྱིས་པ་འདི་ལ་མཚོན་ན་ཆེས་ཆེ་བའི་རྡུང་
རྡེག་ཅིག་རེད་པས། སང་ཉིན་ཁོ་ཕྱིར་སློབ་ཁྲིད་དུ་ཡོང་དུས། གཅེས་ཕྲུག་ཚོ། ཁྱོད་ཚོས་
ཁོའི་སེམས་གཏིང་གི་སྡུག་བསྔལ་ལ་གདུང་སེམས་བཅངས་རོགས། ཁོ་རང་སློབ་ཁང་
དུ་ཡོང་བའི་སྐབས་སུ། ཁྱོད་ཚོས་སྙིང་ཉེ་བའི་ངང་ཁམས་འདྲི་གཏོང་དགོས། ཀུ་རེ་རྩེ་
མི་རུང་། ཁོ་ལ་དགོད་ཁ་སློང་མི་རུང་། ངས་ཁྱོད་ཚོར་གསལ་འདེབས་ཤིག་བྱས་པ་
ཡིན” གསུངས་སོང་། དེ་རིང་སྔ་དྲོ་སྙིང་རྗེའི་ཡུལ་དུ་གྱུར་པའི་གྷར་རོ་ནེ་སློབ་ཁྲིད་དུ་
སླེབས་བྱུང་། ཁོ་རང་གཞན་ཚང་མ་བསྡུར་ན་ཅུང་ཙམ་འཕྱི་བོར་འབྱོར་ཙམ་བྱུང་།
ངས་ཁོ་རང་མཐོང་མ་ཐག་སྙིང་ཐོག་ཏུ་ཁུ་ཚུར་གྱིས་བསྣུན་པ་ལྟར་འདར་ཡོམ་ཞིག་
བྱས་སོང་།ཕལ་ཆེར་ཁོ་རང་ངོ་མི་ཤེས་པའི་ཚད་དུ་གྱུར་འདུག་སྟེ།དེ་རིང་གྷར་རོ་ནེས་
ལུས་ལ་ལྭ་བ་ནག་པོ་རྐྱང་རྐྱང་གྱོན་ཡོད་ཅིང་། ངོ་མདོག་སྐྱ་བོར་གྱུར་ཅིང་མིག་ཟུང་
དམར་གྱོག་གྱོག་བྱེད་པ་དང་། ནད་གཞི་ལྕི་མོ་ཞིག་ཕོག་པ་ལྟར་རྐང་པ་འགྲེང་ཚུགས་
ཀྱི་མེད་པས་མི་རྣམས་ཀྱིས་གདུང་སེམས་འཆང་དགོས་པའི་ཚད་དུ་གྱུར་འདུག །ཚང་
མས་ཁོ་ལ་བལྟས་ནས་སྡོད་པ་ལས་སུས་ཀྱང་སྐད་ཆ་བཤད་མ་བྱུང་། ཁོ་ཕྱིར་སློབ་གྲྭར་
ཡོང་སྟེ། ཡུམ་ཆེན་གྱིས་ཕལ་ཆེར་ཉིན་བཞིན་ཁོ་རང་བསུས་ཏེ་ཁྱིམ་དུ་འཁྲིད་སའི་
སློབ་གྲྭ་མཐོང་ཞིང་ཁོ་རང་ཉིད་ཀྱི་སྡོད་གནས་མཐོང་བས། རྒྱུགས་ལེན་པའི་བར་དུ་
ཡུམ་ཆེན་གྱིས་ནམ་ཡང་མར་བསྒུར་ནས་ཁོ་ལ་ཁ་ཏ་བྱེད་པའི་རྣམ་པ་དང་། ཁོས་དུས་
དང་རྣམ་པ་ཀུན་ཏུ་ཡུམ་ཆེན་དྲན་དྲགས་པས་སློབ་ཁྲིད་གྲོལ་མ་ཐག་སྒུག་བཟོད་མེད་
པར་ཁོ་མོའི་དྲུང་དུ་བརྒྱུགས་པའི་རྣམ་པ་དག་ཡིད་ངོར་དྲན་པ་དང་། དྲན་པའི་མོད་ལ་
གྷར་རོ་ནེས་གློ་བུར་དུ་རེ་ཐག་ཆད་པའི་ངང་ངུ་སྐད་ཤོར་ཏེ་ངུས་བྱུང་། དགེ་རྒན་གྱིས་
ཁོ་རང་ཁོང་གི་འཁྲིས་སུ་འཐེན་ཏེ་བྲང་ཁར་དམ་པོར་སྦྱོར་བཞིན། “ངུས་ཤིག །ངུས་
ཤིག །སྙིང་རྗེའི་ཡུལ་དུ་གྱུར་པའི་གཅེས་ཕྲུག །ཡིན་ཡང་ཁྱོད་ཀྱིས་སྙིང་སྟོབས་བསྐྱེད་
དགོས། ཁྱོད་ཀྱི་ཡུམ་ཆེན་འཇིག་རྟེན་འདི་རུ་མི་བཞུགས་ཀྱང་། ཁོ་མོས་སྔར་བཞིན་
ཁྱོད་རང་མཐོང་གིན་ཡོད་ཅིང་། སྔར་བཞིན་ཁྱོད་ལ་འདང་རྩིས་ཆེ་བ་དང་།
སྔར་བཞིན་ཁྱོད་དང་ལྷན་དུ་འཚོ་བ་རོལ་བཞིན་ཡོད། ཁྱོད་ཀྱང་ཁོ་མོ་དང་འདྲ་བར་
བྱང་སེམས་ལྡན་ཞིང་གཞུང་རྒྱུད་དྲང་བས། ནམ་ཞིག་ལ་ཁྱོད་ཀྱིས་ཁོ་མོ་མཐོང་ཐུབ་
ངེས་ཡིན། ཁྱོད་ཀྱིས་སྙིང་སྟོབས་བསྐྱེད་དགོས།” ཞེས་གསུངས་རྗེས། དགེ་རྒན་གྱིས་ཁོ་
བསྐྱོར་ནས་འགྲམ་གྱི་སྡོད་གནས་སུ་སྡོད་དུ་བཅུག་བྱུང་བས། ངས་ཁོ་ལ་ལྟ་མི་ཕོད་པར་
གྱུར། ཁོས་ཉིན་མང་པོར་ཞལ་མ་ཕྱེ་བའི་དཔེ་ཆ་བླངས་ཤིང་། ཀློག་འདོན་སློབ་ཚན་གྱི་
སྟེང་དུ་ཡུམ་ཆེན་གྱིས་བུ་ཕྲུག་གི་ལག་པས་འཁྲིད་པའི་བར་བཅུག་རི་མོ་ཞིག་ཡོད་པ་
མཐོང་བས། གྷར་རོ་ནེས་ཡང་བསྐྱར་མགོ་བོ་དཔུང་པ་གཉིས་ཀྱི་བར་དུ་བསྣར་ནས་
ངུས་བྱུང་། དགེ་རྒན་གྱིས་ང་ཚོར་ཁོ་ལ་བར་ཆད་མི་བྱེད་པའི་རྣམ་འགྱུར་བསྟན་ཞིང་
སློབ་ཁྲིད་བྱེད་པའི་མགོ་བརྩམས་བྱུང་། ངས་ཁོ་ལ་སྐད་ཆ་ཞིག་བཤད་སྙིང་འདོད་
མོད། འོན་ཀྱང་ཅི་ཞིག་བཤད་འོས་པ་གཏན་ནས་མི་ཤེས་འདུག །ངས་རང་ཉིད་ཀྱི་
ལག་པ་ཡ་གཅིག་ཁོའི་དཔུང་པའི་སྟེང་དུ་བཞག་ནས། ཁོའི་རྣ་འགྲམ་དུ་ཤུབ་
བུར། “མ་ངུ་ཞིག །གྷར་རོ་ནེ” ཞེས་བཤད། ཁོས་ལན་བཏབ་མ་བྱུང་ལ་མགོ་བོའང་
ཡར་དགྱེ་མ་བྱུང་མོད། ལག་པས་ངའི་ལག་པ་ནས་འཆང་སྟེ་དམ་པོར་འཇུས་བྱུང་།
སློབ་གྲོལ་བྱེད་སྐབས། ཚང་མས་ཁོ་ལ་ཁ་བརྡ་བྱས་མ་བྱུང་ཡང་གདུང་སེམས་ཀྱིས་
ཁེངས་པའི་ངང་ཁ་རོག་གེར་ཁོ་དང་བཀྱེད་ནས་བུད་སོང་། ངས་ཡུམ་ཆེན་གྱིས་ང་ལ་
བསྒུགས་འདུག་པ་མཐོང་བས་བརྒྱུགས་ཕྱིན་ནས་ཁོ་མོར་སྐེ་འཇུས་བྱས། ཡིན་ཡང་
ཡུམ་ཆེན་གྱིས་ང་རང་ཕར་དེད་དེ་གྷར་རོ་ནེ་ལ་གཟབ་ལྟ་བྱེད་ཀྱིན་འདུག །ངས་སྐབས་
ཤིག་རིང་ལ་རྒྱུ་མཚན་ཅི་ཡིན་པའང་མ་ཤེས་མོད། གཞི་ནས་མཉམ་ཞིག་བཞག་པ་ན།
གྷར་རོ་ནེས་གཅིག་པུར་ཧ་ཅང་ཁེར་རྐྱང་ངང་ང་ལ་ལྟ་བཞིན་པ་མཐོང་བྱུང་། ཁོས་ཧ་
ཅང་མཚོན་དུ་མེད་ཅིང་སྡུག་བསྔལ་གྱིས་ཁེངས་པའི་མིག་ཟུང་གིས་ང་ལ་བལྟས་
འདུག་ཅིང་། མིག་མདངས་དེས་“ཁྱོད་ཀྱིས་ད་དུང་ཡུམ་ཆེན་ལ་སྐེ་འཇུས་བྱས་ཆོག་
པ་རེད། ཡིན་ཡང་ངས་ནི་ནམ་ཡང་བྱེད་ཐབས་མེད། ཁྱོད་ལ་ད་དུང་ཡུམ་ཆེན་ཡོད་པ་
རེད་མོད། ངའི་ཡུམ་ཆེན་ཤི་ཟིན་པ་རེད།” ཟེར་གྱིན་པ་དང་མཚུངས། སྐབས་དེར་ངས་
གཞི་ནས་ཡུམ་ཆེན་གྱིས་ང་རང་ཕར་འདེད་དོན་ཅི་ཡིན་པ་རྟོགས་བྱུང་། ངས་ཡང་
བསྐྱར་ཡུམ་ཆེན་གྱི་ཕྱོགས་སུ་ལག་པ་མ་བསྲིངས་པར། དྲང་ཐད་དུ་སློབ་གྲྭའི་སྒོ་ཆེན་
ལས་ཕྱིར་བུད་པ་ཡིན།།

ཇོའུ་སེ་པི་མ་སིའི་ཉི།
ཚེས་ཉེར་དགུ་ཉིན། རེས་གཟའ་སྤེན་པ།

དེ་རིང་སྔ་དྲོ། གྷར་རོ་ནེ་སློབ་གྲྭར་ཡོང་དུས་སྔར་བཞིན་ངོ་མདངས་སྐྱ་བོར་གྱུར་
ཅིང་ངུས་ནས་མིག་ཟུང་དམར་ཙག་ཙག་བྱེད། ང་ཚོ་ཚང་མས་ཁོ་ལ་སེམས་གསོ་བྱ་ཆེད་
ཁོའི་ཅོག་ཙེ་སྟེང་དུ་ལེགས་སྐྱེས་ཆུང་ཆུང་སྐོར་ཞིག་བཞག་ཡོད་མོད། ཡིན་ཡང་ཁོས་
ཁ་རོག་གེར་ཅོག་ཙེ་སྟེང་གི་དངོས་པོར་ལྟ་ཙམ་བྱས་པ་ལས་ཕན་ཐོགས་ཅི་ཡང་མི་
འདུག །དགེ་རྒན་གྱིས་ཁོ་ལ་སྐུལ་ལྕག་གཏོང་བའི་ཆེད་དུ་དཔེ་ཆ་ཞིག་ཁྱེར་ཡོང་ནས།
ཀློག་འདོན་བྱས་ཏེ་ཁོ་ལ་ཉན་དུ་གཞུག་པའི་སྟ་གོན་བྱེད། དཔེ་ཆ་འདི་མ་བཀླགས་པའི་
སྔོན་དུ་དགེ་རྒན་གྱིས་ང་ཚོར་བསྒྲགས་དོན། སང་ཉིན་ཉིན་གུང་ཆུ་ཚོད་གཅིག་སྟེང་
སློབ་གྲོགས་ཡོངས་རྫོགས་གྲོང་ཁྱེར་སྲིད་དོན་ཐིན་དུ་ཕྱིན་ནས། པའོ་ཧི་གཙང་པོའི་ནང་
ནས་དཔའ་ངར་ངང་བྱིས་པ་བསྐྱབས་པའི་གཞོན་ནུ་དེར་སྤྱི་དམངས་ཀྱི་གཟི་བརྗིད་བྱ་
དགའ་གནང་བའི་མཛད་སྒོར་ཞུགས་དགོས་གསུངས། དགེ་རྒན་གྱིས་ད་དུང་ང་ཚོས་
གཟའ་འཁོར་རྗེས་མའི་གཟའ་ཟླ་བའི་ཉིན་བྱ་དགའི་མཛད་སྒོའི་ཇི་བཞིན་བརྗོད་པའི་
རྩོམ་ཡིག་ཅིག་ཉན་འབྲི་བྱེད་དུ་གཞུག་རྒྱུ་ཡིན་ཞིང་། ཇི་བཞིན་བརྗོད་པའི་རྩོམ་ཡིག་
འདི་ཟླ་འདིའི་ཟླ་རེའི་གཏམ་རྒྱུད་ཡིན་གསུངས། དེ་རྗེས་དགེ་རྒན་ཁོང་མགོ་བོ་བསྣར་
ཏེ་ཡོད་པའི་གྷར་རོ་ནེའི་ཕྱོགས་སུ་འཁོར་ནས། “གྷར་རོ་ནེ། སེམས་ཤུགས་སྒྲིམས་ཤིག
ཁྱོད་ཀྱིས་ཀྱང་ཚང་མ་དང་འདྲ་བར་ཉན་འབྲི་བྱོས་ཨང་།" གསུངས་པས། ཚང་མས་སྨྱུ་
གུ་བཏོན་བྱུང་ལ། དགེ་རྒན་གྱིས་དཔེ་ཆ་དེ་ཀློག་འདོན་བྱེད་མགོ་བརྩམས་བྱུང་།
ཇོའུ་སེ་པི་མ་སིའི་ཉི་ནི་གཅིག་བརྒྱད་ཐིག་ལྔ་ལོར་ཇེ་ནོ་ཝ་རུ་འཁྲུངས་ཤིང་
གཅིག་བརྒྱད་དོན་གཉིས་ལོར་ཕི་ས་ནས་སྐུ་གཤེགས། ཁོང་ནི་རླབས་ཆེན་གྱི་རྒྱལ་
གཅེས་ལྷག་བསམ་ཅན་དང་། རླབས་ཆེན་གྱི་རྩོམ་པ་པོ། དབྱི་ཐ་ལིའི་གསར་བརྗེའི་སྔོན་
བྱོན་པའི་ཁྲོད་ཀྱི་གཅིག་ཡིན། ཁོང་གིས་རྒྱལ་གཅེས་ཀྱི་ལྷག་བསམ་ཞེ་རུ་བཅགས་ནས་
ལོ་ངོ་བཞི་བཅུ་དབུལ་ཕོངས་དང་གནོད་འཚེ། རྒྱང་འབུད་བཅས་ཀྱིས་བསྐྱལ་མོད།འོན་
ཀྱང་ཁོའི་དད་མོས་དང་ཆོད་སེམས་ལ་སྔ་གཞུག་ཀུན་ཏུ་འགྱུར་བ་གཏན་ནས་གཏོང་མ་
ཐུབ། ཇོའུ་སེ་པི་མ་སིའི་ཉི་རང་ཉིད་ཀྱི་ཡུམ་ཆེན་ལ་དགའ་ཞེན་ཆེ་སྟེ། ཡུམ་ཆེན་གྱིས་
ཁོང་ལ་བློ་བརྟན་གཞུང་བཟང་གི་གཤིས་ཀའི་ཀློང་དུ་ཆེས་བླ་ན་མེད་ཅིང་ཆེས་དྭངས་
གཙང་གི་རྣམ་ཤེས་བསྩལ་པ་རེད། ཁོང་གི་བློས་ཐུབ་གྲོགས་པོ་ཞིག་མི་ཚེའི་ཆེས་ཆེ་
བའི་རྐྱེན་ངན་ལ་འཕྲད་པའི་སྐབས་སུ། ཁོང་གིས་འཕྲིན་ཡིག་བསྐུར་ནས་གྲོགས་པོར་
སེམས་གསོ་བྱས་པ་རེད། འཕྲིན་ཡིག་དེའི་ནང་ཕལ་ཆེར་འདི་ལྟར་རེད།
“ གྲོགས་པོ་ལགས། འཇིག་རྟེན་མི་ཡི་ཡུལ་འདིར་ཁྱོད་ཀྱིས་ཡང་བསྐྱར་ཁྱོད་ཀྱི་
ཡུམ་ཆེན་མཐོང་མི་སྲིད། འདི་ནི་ཧ་ཅང་འཇིགས་སུ་རུང་བའི་དོན་དངོས་ཤིག་ཡིན། ང་
རང་ཁྱོད་ལ་བལྟ་རུ་མི་ཡོང་བ་ནི་ཁྱོད་ཀྱི་སྡུག་བསྔལ་ནི་ཧ་ཅང་རྔམ་བརྗིད་ལྡན་ཞིང་བླ་
ན་མེད་པ་ཞིག་ཡིན་པས། ངེས་པར་དུ་རང་ཉིད་གཅིག་པུས་དང་ལེན་བྱ་དགོས་པ་དང་།
ད་དུང་རང་ཉིད་གཅིག་པུས་གདོང་ལེན་བྱས་ཏེ་རྒྱལ་ཁ་ལེན་དགོས་པས་ཡིན། ཁྱོད་
ཀྱིས་ངས་བཤད་པའི་ངེས་པར་དུ་སྐྱོ་གདུང་ལས་རྒྱལ་དགོས་ཞེས་པའི་སྐད་ཆའི་ཕུགས་
དོན་གོ་ཡི་འདུག་གམ། དེ་ནི་བླ་མེད་མ་ཡིན་པ་དང་དྭངས་གཙང་མ་ཡིན་པའི་སྐྱོ་
གདུང་དེ་དག་ལས་རྣམ་པར་རྒྱལ་དགོས་ཟེར་བ་ཡིན། དེ་དག་གིས་ཁྱོད་ལ་ངར་ཤུགས་
བསྐྱེད་མི་ནུས་པའི་ཁར། ཕྱིར་ལྡོག་གིས་ཁྱོད་ཀྱི་ནང་སེམས་གཉོད་ཆུང་དང་ཉམས་
དམས་སུ་གཏོང་ངེས་ཡིན། ཡིན་ནའང་སྐྱོ་གདུང་ལ་ད་དུང་ངོས་གཞན་ཞིག་ཡོད་དེ།
ཆེས་མཆོག་ཏུ་གྱུར་པའི་ངོས་ཤིག་ཡོད་ཅིང་དེས་ཁྱོད་ཀྱི་ནང་སེམས་རླབས་ཆེན་དུ་
སྒྱུར་བར་བྱེད། བླ་ན་མེད་པའི་ངོས་དེ་ཁྱོད་ཀྱིས་རྒྱུན་འཁྱོངས་གང་ལེགས་བྱེད་འོས་པ་
ལས་བེད་མེད་དུ་ཡལ་བོར་འདོར་གཏན་ནས་མི་རུང་། འཇིག་རྟེན་མི་ཡུལ་འདིར་ཡུམ་
ཆེན་གྱི་གོ་གནས་ནི་གཞན་གྱིས་ཚབ་བྱེད་མི་ནུས་པ་ཞིག་ཡིན་པས། མི་ཚེ་ཡིས་ཁྱོད་ལ་
སྡུག་བསྔལ་དང་སེམས་གསོ་ཅི་འདྲ་བ་སྣ་ཚོགས་བཀལ་ཞིང་བྱིན་ནའང་། ཁྱོད་ཀྱིས་
གཏན་ནས་གཏན་དུ་ཡུམ་ཆེན་བརྗེད་མི་རུང་། ཁྱོད་ཀྱིས་ཁོ་མོ་སེམས་ཀྱིས་དྲན་ཞིང་
དགའ་བས་སྙོར་ཏེ། རིན་ཐང་མངོན་དུ་དོད་པའི་རྣམ་པ་ཞིག་སྤྱད་ནས་ཁོ་མོའི་འདས་
གྲོངས་ཀྱི་ཆེད་དུ་མྱ་ངན་བྱ་དགོས། ཀྱེ། གྲོགས་པོ་ལགས། ཁྱོད་ཀྱིས་ཉོན་དང་ངས་ཁྱོད་
ལ་གསལ་པོར་བཤད། འཆི་བ་ཟེར་བ་ཞིག་མེད་ཅིང་འཆི་བའི་ངོ་བོ་ནི་རྨེག་མེད་དུ་
གྱུར་པ་གཏན་ནས་མ་ཡིན་པར་འཆི་བ་ནི་རྒྱུས་ལོན་བྱ་ཐབས་བྲལ་བ་ཞིག་ཡིན། ཚེ་
སྲོག་ནི་ཚེ་སྲོག་ཡིན་པར་མ་ཟད་ད་དུང་ཚེ་སྲོག་འཁོར་བསྐྱོད་ཀྱི་ཆོས་ཉིད་ཡོད་པས་
ཚེ་སྲོག་ནི་ཡར་ཐོན་ཞིག་ཡིན། ཁ་སང་ཁྱོད་ལ་མི་ཡུལ་གྱི་ཡུམ་ཆེན་ཞིག་ཡོད་ན་དེ་
རིང་ཁྱོད་ལ་ལྷ་ཡུལ་གྱི་འཕགས་མ་ཞིག་ཡོད། ཡིད་དུ་འོང་བའི་བྱ་དངོས་ཡོད་ཚད་ཚང་
མ་འཚོ་བཞེས་ཀྱི་རྒྱུན་སྐྱོང་ནུས་པ་ཤ་སྟག་ཡིན་ཏེ། འཇིག་རྟེན་སྟེང་གི་ཚེ་སྲོག་གི་ནུས་
ཤུགས་ཡོད་ཚད་དང་འདྲ་བར་ཞུམ་མེད་ངང་སྐྱེ་འཕེལ་འབྱུང་གིན་ཡོད། དེའི་རྐྱེན་
གྱིས་ཁྱོད་ཀྱི་ཡུམ་ཆེན་གྱི་བརྩེ་བ་ཡང་དེ་འདྲ་ཡིན། ཁྱོད་ཀྱི་ཡུམ་ཆེན་ད་ལྟ་དུས་ནམ་
ཞིག་ལས་ཀྱང་ཁྱོད་ལ་འདང་རྩིས་ཆེ་བའི་སྐབས་ཡིན་ཞིང་། ཁྱོད་ཀྱིས་སེམས་ཁོང་ནས་
སྔོན་ཆད་ལས་ཀྱང་ཅི་ལྕོགས་ཀྱིས་འགན་ལེགས་པོ་འཁུར་འོས་པའི་དུས་ཡིན། ཁྱོད་
རང་འཇིག་རྟེན་གཞན་ཞིག་ནས་ཁོ་མོ་དང་ཞལ་མཇལ་ནུས་མིན་དེ་རྩ་བ་ནས་ཁྱོད་
རང་ཉིད་དང་། ཁྱོད་རང་ཉིད་ཀྱི་བྱ་སྤྱོད་ལ་རག་ལས་ཡོད། དེར་བརྟེན། ཁྱོད་ཀྱིས་ཡུམ་
ཆེན་ལ་བཅངས་པའི་བརྩེ་བ་དང་བསྙེན་བཀུར་གྱི་ཆེད་དུ། ཁྱོད་རང་ཇེ་ལེགས་དང་ཇེ་
བཟང་དུ་གྱུར་ཏེ་ཁོ་མོར་ཁྱོད་ཀྱི་དགའ་སྤྲོ་ཉམས་སུ་མྱོང་དུ་འཇུག་དགོས། དེ་རིང་ནས་
བཟུང་སྟེ་དོན་དག་ཅི་ཞིག་བསྒྲུབས་ཀྱང་ཁྱོད་ཀྱིས་དྲན་པ་ནང་དུ་བཀུགས་ནས། ངས་
འདི་ལྟར་བསྒྲུབ་པར་ཡུམ་ཆེན་མོས་མཐུན་ཡིན་ནམ་ཞེས་འདྲི་བར་གྱིས། ཡུམ་ཆེན་ཚེ་
ལས་འདས་ཟིན་ནའང་། ཁོ་མོ་འཇིག་རྟེན་འདིའི་མགོན་སྐྱབས་ཀྱི་ལྷ་མོ་ཞིག་ཏུ་སྤྲུལ་
ནས་ཁྱོད་ལ་སྤྱན་གྱིས་གཟིགས་ཡོད་པས། ཁྱོད་རང་དོན་དག་གང་དང་ཅི་ལ་འཕྲད་ཀྱང་
ཁོ་མོར་བློ་འདྲི་བྱ་འོས། བློ་རྩ་བརྟན་ལ་གཞུང་རྒྱུད་དྲང་ཞིང་སྙིང་སྟོབས་ཆེན་པོས་རེ་
ཆད་དང་གཉོད་ཆུང་གི་སྐྱོ་སྡུག་དང་འཐབ་རྩོད་བྱ་དགོས། དཀའ་སྡུག་མྱངས་པའི་གོ་
རིམ་བརྒྱུད་ནས་རླབས་ཆེན་གྱི་རྣམ་ཤེས་དེ་ཤོང་ཡངས་དཀྱེལ་ཡངས་དང་རྣལ་ཕབ་
ལྷུན་ཆགས་སུ་གཏོང་དགོས། དེའི་རྒྱུ་མཚན་ནི། འདི་ནི་ཁྱོད་ཀྱི་ཡུམ་ཆེན་གྱིས་ནམ་
ཡང་རེ་བ་བྱེད་ཀྱིན་པ་དེ་ཡིན་པས་སོ། །”
“གྷར་རོ་ནེ། ཁྱོད་ཀྱིས་བློ་རྩ་བརྟན་པོའི་ངང་སེམས་པ་རྣལ་དུ་ཕབ་དགོས། འདི་
ནི་ཁྱོད་ཀྱི་ཡུམ་ཆེན་གྱིས་ནམ་ཡང་རེ་བ་བྱེད་ཀྱིན་པ་དེ་རེད། ཁྱོད་ཀྱིས་ཤེས་སོང་
ངམ།” དགེ་རྒན་གྱིས་ཡང་བསྐྱར་དེ་ལྟར་བཤད་བྱུང་།
ཁར་ལོ་ནས་ཤེས་སོང་བའི་བརྡ་རུ་མགོ་ལྡེམ་ལྡེམ་བྱས་པའི་མོད་ལ། མིག་ཆུ་རྡོག་
པོ་རེ་རེ་ཁོའི་འགྲམ་པ་བརྒྱུད་ནས་མར་འགྲིལ་ཏེ། ལག་པའི་སྟེང་དང་དཔེ་དེབ་ཀྱི་ཐོག །
ཅོག་ཙེའི་ངོས་སུ་འཐོར་སོང་ངོ་། །
སྤྱི་དམངས་ཀྱི་གཟི་བརྗིད་གཟེངས་རྟགས། (ཟླ་རེའི་གཏམ་རྒྱུད)
ཕྱི་དྲོའི་ཆུ་ཚོད་གཅིག་སྟེང་། ང་ཚོ་དང་དགེ་རྒན་མཉམ་དུ་གྲོང་ཁྱེར་སྲིད་དོན་
ཐིན་གྱི་མདུན་རོལ་ཏུ་ཡོང་སྟེ། པའོ་ཧི་གཙང་པོའི་ནང་ནས་སློབ་གྲོགས་བསྐྱབས་པའི་
གཞོན་ནུ་དེར་སྤྱི་དམངས་ཀྱི་གཟི་བརྗིད་གཟེངས་རྟགས་གནང་བའི་མཛད་སྒོར་ཞུགས་
པ་ཡིན།
གྲོང་ཁྱེར་སྲིད་དོན་ཐིན་ཐོག་ཁང་གི་མདུན་ངོས་ཀྱི་རབ་གསལ་སྟེང་དུ་ཚོན་
མདངས་སུམ་ལྡན་གྱི་རྒྱལ་དར་ཆེན་པོ་རླུང་གིས་ལྷབ་ལྷུབ་ཏུ་བསྐྱོད་ཀྱིན་འདུག
ང་ཚོ་ཚང་མ་གྲོང་ཁྱེར་སྲིད་དོན་ཐིན་གྱི་ལྷས་རའི་ནང་དུ་སོང་།
ལྷས་རའི་ནང་དུ་མི་ཚོགས་ཀྱིས་རབ་ཏུ་ཁེངས་འདུག །ལྷས་རའི་གོང་ཐད་དུ་
འགེབས་རས་དམར་པོ་བཀབ་པའི་ཅོག་ཙེ་ཞིག་བཞག་ཅིང་། དེའི་སྟེང་དུ་བྱ་དགའི་
གཟེངས་རྟགས་བཤམས་པ་དང་། ཅོག་ཙེའི་རྒྱབ་རོལ་ཏུ་ཧྲི་ཀྲང་དང་གྲོང་ཁྱེར་གྱི་
དཔོན་རིགས་དག་ལ་གྲ་སྒྲིག་བྱས་པའི་གསེར་ཆུ་བྱུགས་པའི་རྒྱབ་སྙེས་འདུག་སྟེགས་
གྲལ་བསྟར་ཞིག་བསྒྲིགས་འདུག་ལ། ལུས་ལ་རྔུལ་ལེན་སྔོན་པོ་དང་རྐང་འབོབ་དཀར་
པོ་གྱོན་པའི་གྲོང་ཁྱེར་སྲིད་དོན་ཐིན་གྱི་ཞབས་ཞུ་བ་རྣམས་དེ་གར་ལངས་འདུག །ལྷས་
རའི་གཡས་ཟུར་དུ་བྱས་རྗེས་རྟགས་མ་བཏགས་པའི་ཉེན་རྟོག་པའི་རུ་ཁག་དྲང་པོར་
ལངས་ཡོད་པ་དང་།ཁོ་ཚོའི་འགྲམ་དུ་ཁྲལ་དོན་ཉེན་རྟོག་རུ་ཁག་འདུག །ལྷས་རའི་ཟུར་
གཞན་དེར་གཟབ་གོས་གྱོན་པའི་མེ་གསོད་རུ་ཁག་དང་ལྟད་མོ་བ་མང་པོ། ད་དུང་སྐྱ་
དམག་དང་ལྐོག་རྒོལ་དམག་མི། སྒྱོགས་དམག་བཅས་གོ་རིམ་མེད་པར་ལངས་ནས་
འདུག །དེ་ལས་གཞན། ལྷས་རའི་མཐའ་འཁོར་ཀུན་ཏུ་སྐུ་དྲག་དང་མང་ཚོགས། དམག་
དཔོན། བུད་མེད་དང་བྱིས་པ་སོགས་འཚངས་རྒྱག་བྱས་ཏེ་འདུག །ང་ཚོ་ཟུར་ཞིག་ཏུ་
འཚང་ནས་སོང་བ་ན། དེ་གར་ཡང་སློབ་གྲྭ་གཞན་གྱི་སློབ་མ་དང་དགེ་རྒན་མང་པོ་
འཚང་རྒྱག་གིས་ལངས་འདུག །ང་ཚོ་དང་གཤིབ་ནས་ཡོད་པ་ནི་ལོ་ན་བཅུ་ནས་བཅོ་
བརྒྱད་བར་གྱི་མང་ཚོགས་ཕལ་བའི་བུ་ཕྲུག་སྐོར་ཞིག་རེད་ཅིང་། ཁོ་ཚོ་ཏག་ཏག་སྐད་
ཆེན་པོས་དགོད་བཞིན་དུ་ཁ་བརྡ་བྱེད་ཀྱིན་འདུག་པར་བལྟས་ན། ཁོ་ཚོ་ནི་པའོ་ཧི་གྲོང་
བརྡལ་གྱི་ཡིན་ཞིང་། བྱ་དགའི་གཟེངས་རྟགས་སྟེར་ཡུལ་གྱི་གཞོན་ནུ་དེའི་གྲོགས་པོ་
ཡིན་པ་གསལ་པོ་རེད། མགོ་བོ་བཏེགས་ནས་བལྟས་པ་ན། སྒེའུ་ཁུང་ཡོངས་རྫོགས་ཀྱི་
ནང་དུ་སྲིད་དོན་ཐིན་གྱི་ལས་སྒྲུབ་མི་སྣས་འཚང་རྒྱག་གིས་ལྟ་བཞིན་འདུག་ཅིང་། དཔེ་
མཛོད་ཁང་གི་སྒོ་ཁྱམས་སུའང་མི་མང་པོ་བཙིར་ཏེ་ལན་ཀན་ལ་བསྙེས་ནས་བལྟས་
འདུག །ང་ཚོའི་ཁ་གཏད་ཀྱི་སྲིད་དོན་ཐིན་གྱི་སྒོ་ཆེན་ཡང་སྟེང་གི་སྒོ་ཁྱམས་སུ་ས་
གནས་སྒེར་བཙུགས་སློབ་གྲྭའི་སློབ་མ་སྐྱེས་མ་དག་དང་། གདོང་རས་སྔོན་པོ་བཀླུབས་
པའི་དམག་མིའི་བུ་མོའི་ཚོགས་འཚང་རྒྱག་གིས་ལངས་འདུག །ལྷས་ར་ཡོངས་རྫོགས་
ཟློས་གར་ཁང་ཆེན་པོ་ཞིག་དང་འདྲ་བར་སྤྲོ་ཟིང་གི་རྣམ་པས་ཁེངས་པ་དང་། མི་ཚང་མ་
དགའ་བས་མྱོས་ཏེ་ཁ་བརྡ་བྱེད་བཞིན་དུ་དུས་ངེས་མེད་ངང་ཅོག་ཙེ་དམར་པོའི་ཕྱོགས་
སུ་ལྟ་ཙམ་གྱིས། རེ་བའི་མི་དག་ཕྱིར་མངོན་ཡོང་མིན་ལ་ལྟ་བར་བྱེད། འབུད་དཀྲོལ་རུ་
ཁག་གིས་གཞུ་དབྱིབས་ཀྱི་ཁྱམས་སྒོའི་གཤམ་དུ་སྙན་ཞིང་འཇེབས་པའི་རོལ་དབྱངས་
འབུད་དཀྲོལ་བྱེད་ལ། རབ་ཏུ་འཚེར་བའི་ཉི་འོད་ལྷས་གྱང་མཐོན་པོའི་ལྡེབས་ངོས་སུ་
འཕྲོས་འདུག་པས། དངོས་གནས་མཛེས་སྡུག་གི་དཔལ་འཕྲོ་བཞིན་འདུག
གློ་བུར་དུ། ལྷས་རའི་ནང་དང་སྒོ་ཁམས་ཀྱི་བར། སྒེའུ་ཁུང་གི་ནང་བཅས་སུ་ཡོད་
པའི་མི་ཚང་མས་ཐལ་མོ་བརྡབས་བྱུང་།
ངས་ཕྱི་རྟིང་མཐོ་རུ་བཏེགས་ཏེ་ཧུར་ཐག་གིས་བལྟས།
ཅོག་ཙེ་དམར་པོའི་ཕྱི་རྒྱབ་ཏུ་ལངས་ཡོད་པའི་མི་རྣམས་འགྲམ་གཉིས་སུ་བཀྱེད་
པ་དང་ལྷན་དུ། སྐྱེས་པ་ཞིག་དང་བུད་མེད་ཅིག་ཕྱིར་ཐོན་བྱུང་ལ། སྐྱེས་པ་དེས་ད་དུང་
བྱིས་པ་ཞིག་ཀྱང་ལག་པས་ཁྲིད་འདུག །
ཁོ་ནི་སློབ་གྲོགས་སྐྱོབ་མཁན་གྱི་གཞོན་ནུ་དེ་ཡིན་འདུག །
སྐྱེས་པ་དེ་ནི་ཁོའི་ཡབ་ཆེན་རེད། ཞལ་རྒྱག་བྱེད་མཁན་ཡིན་ཞིང་ལུས་ལ་འཕྱོར་
གོས་མནབས་འདུག །བུད་མེད་དེ་ནི་ཁོའི་ཡུམ་ཆེན་རེད། ལུས་པོ་རིད་ཅིང་སྐྲ་ལོ་སེར་
བ་དང་། ལུས་ལ་ལྭ་བ་ནག་པོ་རྐྱང་རྐྱང་གྱོན་འདུག །གཞོན་ནུ་དེ་ཡང་གསེར་མདོག་གི་
སྐྲ་ལོ་ལྡན་ཞིང་གཟུགས་པོ་སྐམ་ཞིང་ཐུང་བ་དང་། ཁ་དོག་སྐྱ་བོ་ཡིན་པའི་སྟོད་ཐུང་ཞིག་
གྱོན་འདུག །
ཁོ་གསུམ་གས་མིག་མདུན་གྱི་མི་ཚོགས་མཐོང་བ་དང་རྣ་བ་འགེངས་པའི་ཐལ་མོ་
རྡེབ་སྒྲ་ཐོས་པའི་མོད་ལ། དོན་དག་ཅི་བྱུང་བའང་མ་ཤེས་པར་མིག་གིས་ལྟ་མི་ཕོད་ཅིང་
ལུས་པོ་འགུལ་ཡང་མི་ནུས་པར་གྱུར་སོང་། སྐབས་དེར་སྲིད་དོན་ཐིན་གྱི་ཞབས་ཞུ་བ་
ཞིག་ཡོང་སྟེ་ཁོ་ཚོ་གསུམ་པོ་ཅོག་ཙེའི་གཡས་ཟུར་དུ་བཀོད་སྒྲིག་བྱས་སོང་།
ཚང་མ་ཅུང་ཙམ་ལ་ཁུ་སིམ་མེར་གྱུར་ཅིང་། དེ་ནས་ཡང་བསྐྱར་ལྷས་རའི་ཕྱོགས་
བཞི་ནས་ཐལ་མོ་རྡེབ་སྒྲ་ཐོལ་གྱིས་མཆེད་བྱུང་བས། གཞོན་ནུ་དེས་མགོ་བོ་དགྱེ་ནས་
སྒེའུ་ཁུང་གི་ཕྱོགས་སུ་ལྟ་ཙམ་བྱས་པ་དང་། སླར་ཡང་དམག་མིའི་བུ་མོ་ལངས་ཡོད་སའི་
སྒོ་ཁྱམས་ཀྱི་ཕྱོགས་སུ་ལྟ་ཙམ་བྱས་ལ། ལག་པ་གཉིས་ཀྱིས་ཞྭ་མོ་བསྣམས་ཏེ་རང་ཉིད་
གང་ཞིག་ཏུ་ཡོད་པའང་ཤེས་ཀྱིན་མེད་པ་ལྟར་སྡོད། ངའི་སེམས་སུ་ཁོའི་ངོ་གདོང་རིང་
བ་ཁོ་རེ་ཏི་དང་མཚུངས་པའི་སྣང་བ་སྐྱེས་བྱུང་མོད། འོན་ཀྱང་ཅུང་ཟད་དམར་མདངས་
མངོན་འདུག །ཁོའི་ཡབ་ཡུམ་གཉིས་ཀྱིས་མགོ་བོ་དུད་ནས་ཅོག་ཙེ་སྟེང་ལ་ཅེར་འདུག །
སྐབས་འདིར། ང་ཚོའི་འཁྲིས་སུ་ཡོད་པའི་པའོ་ཧི་གྲོང་བརྡལ་གྱི་སློབ་མ་ཚོས་
ལུས་པོ་མདུན་ཕྱོགས་སུ་བསྲིངས་ཤིང་། ཁོ་ཚོའི་སློབ་གྲོགས་ཀྱི་ཕྱོགས་འཁོར་ནས་ལག་
བརྡ་བསྟན་ཏེ་འདི་ཕྱོགས་སུ་ལྟ་བར་རེ་བ་དང་། ད་དུང་ཁོའི་མིང་ནས་འབོད་པ་
སྟེ། “ཕེན། ཕེན། ཕེན་ནོའུ་ཐི།” སློབ་གྲོགས་ཚོས་རྒྱུན་ཆད་མེད་པར་ཁོ་བོས་བྱུང་ལ།
གཞོན་ནུས་ཁོ་ཚོ་མཐོང་པ་དང་ཞྭ་མོའི་འོག་ནས་ལྐོག་ཏུ་འཛུམ་མདངས་ཤིག་སྟོན་པར་
བྱེད།
གློ་བུར་དུ།ཉེན་རྟོག་པ་ཡོངས་རྫོགས་དྲང་བོར་འགྲེང་ནས་བསྡད་བྱུང་།
ཧྲི་ཀྲང་ཁོང་སྐུ་དྲག་མང་པོའི་འགྲོ་རོགས་འོག་ཕྱི་རུ་ཐོན་བྱུང་།
ཧྲི་ཀྲང་གིས་ལུས་ལ་ལྭ་བ་དཀར་པོ་རྐྱང་རྐྱང་གྱོན་ཅིང་ཁ་དོག་སུམ་ལྡན་གྱི་
ཞགས་རྒྱན་ཞིག་བཏགས་འདུག །ཁོང་ཅོག་ཙེའི་མདུན་དུ་ལངས་པ་དང་། མི་གཞན་
དག་ཁོང་གི་རྒྱབ་རོལ་ཀྱི་གཞོགས་གཉིས་སུ་གྲལ་བསྟར་བསྒྲིགས་ཏེ་ལངས་འདུག
འབུད་དཀྲོལ་རུ་ཁག་གིས་དཀྲོལ་རྡུང་མཚམས་བཞག་པ་ན། ཧྲི་ཀྲང་གིས་ཚང་མ་
ལྷིང་འཇགས་ཡོང་བའི་ལག་བརྡ་བཏང་བྱུང་།
ཧྲི་ཀྲང་གིས་གསུང་བཤད་གནང་མགོ་བརྩམས་བྱུང་། ཐོག་མའི་སྐད་ཆ་དག་ངས་
གསལ་པོར་ཐོས་མ་བྱུང་། ཡིན་ཡང་གཞོན་ནུའི་མཛད་རྗེས་བརྗོད་ཀྱིན་པ་ངས་ཀྱང་
རྟོགས་ཐུབ། དེ་ནས་ཧྲི་ཀྲང་གིས་སྐད་མགོ་ཇེ་མཐོར་བཏང་བྱུང་བས། གསལ་ཞིང་ལྡིར་
བའི་སྐད་གདངས་ལྷས་རའི་ཁྱོན་ཡོངས་སུ་བྲག་ཆར་འཁོར་བྱུང་བ་སྟེ། ཡིག་འབྲུ་རེ་
རེའང་ངས་ཐོས་པ་ཧ་ཅང་གསལ་ཐག་ཆོད་པོ་ཡིན། “ཁོས་གཙང་ངོགས་ནས་རང་
གི་སློབ་གྲོགས་ཀྱིས་ཆུ་ནང་དུ་འཇིགས་སྐྲག་ཚད་མེད་ངང་འཕག་ཚག་རྒྱག་པ་མཐོང་
བའི་སྐབས་སུ། ཁོ་རང་ཕྱོགས་གཅིག་ནས་ཚམ་ཚོམ་སྤུ་ཙམ་མེད་པའི་སྒོ་ནས་ཕར་
བརྒྱུགས་པ་དང་། ཕྱོགས་གཅིག་ནས་ལུས་ཀྱི་ལྭ་བ་འཕུད་ཀྱིན་འདུག།མི་མང་པོས་འུར་
བརྒྱབ་སྟེ། ‘ཁྱོད་རང་ཆུ་ནང་དུ་བྱིང་ངེས་རེད་ཟེར་ཡང་ཁོས་ཁ་ཡ་གཏན་ནས་མ་བྱས།
ཚང་མས་ཁོ་རང་ལག་རུབ་བྱས་ཏེ་བཟུང་ཡང་། ཁོས་སྤྲུག་འཐེན་བྱས་ཏེ་ཤོར་སོང་། ཚང་
མས་ཁོའི་མིང་གིས་བཟུང་སྟེ་འབོད་སྒྲ་བསྒྲགས་ཀྱང་ཁོ་རང་སྔར་ནས་ཆུ་ནང་དུ་
མཆོངས་ཟིན། གཙང་ཆུ་བྲུག་ནས་ཇེ་ཆེར་འགྲོ་བཞིན་འདུག་པས་མི་ཆེ་བ་དག་མར་
ལྡིང་ནའང་ཉེན་ཁ་ཤིན་ཏུ་ཆེ། ཡིན་ཡང་ཁོས། ཁོའི་ཉམ་ཞན་གྱི་ལུས་པོ་དང་བླ་མེད་ཀྱི་
སྙིང་སྟོབས་ཀྱིས། རང་སྲོག་ལ་མི་འཛེམ་པར་གཙང་ངོས་སུ་རྐྱལ་ནས་བུད་སོང་། འཁྲིས་
སུ་སླེབས་མཚམས་ཁོས་དུས་ཐོག་ཏུ་མར་བྱིང་བཞིན་པའི་སློབ་གྲོགས་ལ་འཐམས་ཏེ་ཁོ་
རང་འཐེན་ནས་ཆུ་ངོས་སུ་ཐོན་བྱུང་། གཞོན་ནུས་སློབ་གྲོགས་འདེད་བཞིན་ཤེད་ཤུགས་
ཀྱིས་དྲག་རྒྱུན་ལ་འཛིང་ག་བཀྱེས། སློབ་གྲོགས་ཀྱིས་ཁོ་ལ་འཐམས་རྩིས་བྱས་པས་
གཞོན་ནུ་ཐེངས་འགའ་ལ་ཆུ་ནང་དུ་བྱིང་སོང་མོད། མུ་མཐུད་དུ་སྲོག་དང་བསྡོས་ནས་
ཧུར་བརྩོན་བྱས་པས་སླར་ཡང་ཆུ་ངོས་སུ་གཡེངས་ཡོང་། ཁོའི་བློ་བརྟན་འགྱུར་མེད་ཀྱི་
སེམས་ཤུགས་དང་དཔའ་ངར་ཞུམ་མེད་ཀྱི་སྙིང་སྟོབས་ཡོངས་སུ་མངོན་པར་བྱས་སོང་།
འདི་ནི་ནུས་ཤུགས་གང་ཡོད་ཀྱིས་བྱིས་པ་སྐྱོབ་པའི་གཞོན་ནུ་ཞིག་གི་སྣང་བརྙན་དང་
མི་འདྲ་སྟེ། དེ་ལས་ལྡོག་སྟེ་ཡབ་ཆེན་ཞིག་གིས་ཆུ་ལ་ལྷུང་བའི་རང་ཉིད་ཀྱི་གཅེས་ཕྲུག་
སྲོག་བསྡོས་སྒོས་སྐྱོབ་པ་དང་ཡོངས་སུ་མཚུངས་ཏེ། གཅེས་ཕྲུག་ནི་ཁོང་གི་རེ་བ་དང་
ཁོང་གི་ཚེ་སྲོག་ཡིན་པ་ཇི་བཞིན་ནོ། །ཆེས་མཇུག་མཐར། གནམ་རྒན་མས་མགོན་
སྐྱབས་གནང་བྱུང་། ཁོའི་དཔའ་བོའི་མཛད་པ་ངལ་བ་སྟོང་ཟད་དུ་གྱུར་མ་སོང་།
གཞོན་ནུ་དེས་བཞུར་རྒྱུན་དྲག་པའི་གཙང་པོའི་ཀློང་ནས་ཆུ་རུ་ལྷུང་བའི་སློབ་གྲོགས་
བསྐྱབས་ཏེ་འགྲམ་ངོགས་སུ་སླེབས་ཤིང་། མི་གཞན་དག་དང་ལྷན་དུ་སློབ་གྲོགས་ལ་
སེམས་གསོ་ཞིག་བྱས་རྗེས། དོན་དག་ཅི་ཡང་མ་བྱུང་བ་ལྟར་རང་ཡུལ་དུ་ལོག་ཅིང་། ད་
དུང་དོན་དག་བྱུང་བའི་གནས་ཚུལ་ཡུལ་མི་རྣམས་ལ་སླ་བཤད་རགས་བཤད་ཅིག་ལས་
མ་བྱས། སྐུ་ཞབས་རྣམ་པ། དཔའ་བོའི་རིང་ལུགས་ནི་ཁྱད་དུ་འཕགས་པའི་ཀུན་སྤྱོད་ཀྱི་
མཛེས་པ་ཡིན། དཔའ་བོའི་རིང་ལུགས་ནི་སྤྱིར་བཏང་གི་མི་ཞིག་ལ་མཚོན་ན། ངེས་
པར་དུ་འགྲུབ་ཐབས་བྱ་དགོས་པའི་འགན་ཁུར་དེ་མ་ཡིན་ལ།དེ་ལ་བླ་ལྷག་གིས་ལས་ཀ་
གང་ཞིག་ཀྱང་བསྒྲུབ་མི་དགོས་པར། དཔའ་བོའི་མཛད་རྗེས་དེར་རྒྱུས་ལོན་དང་དང་
ལེན་བྱས་པས་འཐུས་མོད། འོན་ཀྱང་དེ་ནི་ཁེ་གྲགས་ཀྱི་བསམ་བློའི་དྲི་མ་བྲལ་བའི་བྱིས་
པའི་ལུས་སྟེང་ནས་ཕྱིར་སྤྲོས་ཡོང་བའི་སྐབས་སུ། དཔའ་སྤོབས་ཡོངས་སུ་འཛོམས་ཀྱང་
ཁེར་རྐྱང་ནུས་ཞན་ཡིན་པའི་བྱིས་པའི་ལུས་སྟེང་ནས་ཕྱིར་མངོན་ཡོང་བའི་སྐབས་སུ།
མི་སེམས་ལ་དགའ་བ་སྟེར་བའི་བྱིས་པ་ཆུང་ངུའི་ལུས་སྟེང་ནས་རྦད་ཀྱིས་ཕྱིར་འཕྱོ་
ཡོང་བའི་སྐབས་སུ། འདི་ལྟ་བུའི་དཔའ་བོའི་རིང་ལུགས་ནི་ཅི་འདྲའི་བླ་ན་མེད་པ་ཞིག་
རེད་ཨང་། སྐུ་ཞབས་རྣམ་པ། ངས་མང་པོ་མི་བཤད། ངས་འདི་ལྟ་བུའི་བབ་ཆགས་ཤིང་
མཆོག་ཏུ་གྱུར་པའི་མཛད་སྤྱོད་ལ་མཁོ་མེད་ཀྱི་བསྔགས་བརྗོད་སྟོང་བ་དེ་བྱ་མི་འདོད།
ད་ལྟ། དཔའ་ངར་ལྡན་ཞིང་ཁྱད་དུ་
འཕགས་པའི་དཔའ་བོ་ཆུང་ཆུང་ཁོང་
ཁྱོད་ཚོའི་མདུན་དུ་འགྲེང་ཡོད་པས།
དམག་མི་རྣམ་པ། ཁྱེད་རྣམས་ཀྱིས་རང་
གི་སྤུན་ཟླའི་ཚད་དུ་བཞག་ནས་ཁོང་ལ་
གུས་འདུད་ཞུས་ཤིག །ཡུམ་ཆེན་རྣམ་པ།
ཁྱེད་རྣམས་ཀྱིས་རང་གི་གཅེས་ཕྲུག་གི་
ཚད་དུ་བཞག་ནས་ཁོང་ལ་རྟེན་འབྲེལ་
ཞུས་ཤིག །གཅེས་ཕྲུག་རྣམ་པ། ཁྱེད་
རྣམས་ཀྱིས་ཁོང་གི་མཚན་སྙན་དེ་
སེམས་སུ་དམ་པོར་ཆོངས་ཤིག །ཁོང་གི་
སྣང་བརྙན་དེ་ཁྱོད་ཚོའི་སེམས་སུ་རྡོ་ལ་
རི་མོ་ལྟར་རྐོས་ཤིག །ནམ་ཡིན་ཡང་ཁོ་རང་ཁྱོད་ཚོའི་ཕྱིར་དྲན་ཁྲོད་དང་སེམས་པའི་
མཐིལ་ནས་ཡལ་དུ་འཇུག་མི་རུང་། ཚུར་ལ་ཕེབས་ཤོག །གཅེས་ཕྲུག་བཟང་པོ། ངས་ད་
ལྟ་དབྱི་ཐ་ལིའི་རྒྱལ་པོའི་མིང་སྟེང་ནས་ཁྱོད་ལ་སྤྱི་དམངས་ཀྱི་གཟི་བརྗིད་གཟེངས་
རྟགས་གནང་བ་ཡིན” གསུངས་བྱུང་།
སྐབས་འདིར། དགའ་འབོད་ཀྱི་འུར་སྒྲ་མང་པོ་མཉམ་དུ་འདྲེས་ནས་མཁའ་རུ་
མཆེད་བྱུང་ལ། རྔམ་བརྗིད་ལྡན་པའི་ངང་སྲིད་དོན་ཁང་གི་ནང་འཁོར་དུ་བྲག་ཅར་
བསྐྱིལ་བྱུང་།
ཧྲི་ཀྲང་གིས་ཅོག་ཙེའི་སྟེང་ནས་བྱ་དགའི་གཟེངས་རྟགས་བླངས་ནས་གཞོན་ནུའི་
བྲང་ཁར་བཏགས་པ་དང་།དེ་ནས་ཁོ་ལ་སྐེ་འཇུ་དང་འོ་བྱས་བྱུང་།
གཞོན་ནུའི་ཡུམ་ཆེན་གྱིས་ལག་པ་ཡ་གཅིག་གིས་མིག་ཟུང་བཀབ་བྱུང་ལ། ཁོའི་
ཡབ་ཆེན་གྱི་མགོ་བོ་བྲང་ཁར་བསྣར་འདུག།
ཧྲི་ཀྲང་གིས་གཞོན་ནུའི་ཡབ་ཡུམ་ཟུང་ལ་ཕྱག་འཇུ་གནང་བ་དང་། དར་ལིང་
གིས་དཀྲིས་པའི་གཟི་བརྗིད་རྟགས་མ་ཡུམ་ཆེན་ལ་གནང་བྱུང་།
དེ་ནས་ཧྲི་ཀྲང་སླར་ཡང་གཞོན་ནུའི་ཕྱོགས་སུ་འཁོར་ནས། “དེ་རིང་ནི་ཁྱོད་ཀྱི་
གཟི་བརྗིད་ཀྱི་ཉིན་མོ་རེད། ཁྱོད་ཀྱི་ཡབ་ཡུམ་ཆེས་བདེ་སྐྱིད་ལྡན་པའི་ཉིན་མོ་རེད། དེ་
རིང་གི་ཉིན་འདི་ཡིད་དུ་ཟུངས་ཤིག་ཨང་། འདིས་ཀུན་སྤྱོད་ཀྱི་མཛེས་པ་དང་གཟི་
བརྗིད་ཀྱི་བགྲོད་ལམ་སྟེང་ཁྱོད་དང་ལྷན་དུ་མི་ཚེ་ལམ་རིང་བསྙེགས་ངེས་ཡིན། ཡང་
བསྐྱར་མཇལ།”
ཧྲི་ཀྲང་ཕེབས་སོང་ལ། འབུད་དཀྲོལ་རུ་ཁག་གིས་དཀྲོལ་རྡུང་བྱས་སོང་བས།
མཛད་སྒོ་ཕལ་ཆེར་མཇུག་རྫོགས་སོང་འདུག །གློ་བུར་དུ།མེ་གསོད་རུ་ཁག་གི་རུ་དཔུང་
གཞོགས་གཉིས་སུ་བཀྱེད་ཙམ་བྱས་བྱུང་ལ། ལོ་ན་བརྒྱད་དགུར་སོན་པའི་བྱིས་པ་ཞིག་
བུད་མེད་ཅིག་གིས་ཕྱིར་ཕུད་ཅིང་། བུད་མེད་དེ་སླར་ཡང་མི་མཐོང་བར་གྱུར་སོང་།བྱིས་
པ་དེ་གཟེངས་རྟགས་ཐོབ་པའི་གཞོན་ནུའི་ཕྱོགས་སུ་བརྒྱུགས་ཡོང་སྟེ་ཁོའི་པང་དུ་
འཁྱུད་སོང་།
སྐབས་འདིར་ལྷས་རའི་ནང་དུ་ཡང་བསྐྱར་དགའ་འབོད་ཀྱི་སྒྲ་དང་ཐལ་མོ་རྡེབ་
སྒྲས་ཁེངས་པར་གྱུར་སོང་། ཚང་མས་སྐབས་འདིར་གཞི་ནས་ད་སོ་མའི་སྣང་ཚུལ་དེའི་
དོན་རྟོགས་བྱུང་བ་སྟེ། མ་གཞི་གཞོན་ནུས་སྲོག་བསྐྱབས་པའི་བྱིས་པ་དེས་རང་ཉིད་ཀྱི་
སྲོག་སྐྱོབ་དྲིན་ཆེན་ལ་བཀའ་དྲིན་ཞུ་བ་ཡིན་འདུག །བྱིས་པ་དེས་གཞོན་ནུར་འོ་ཞིག་
བྱས་ཤིང་དེ་ནས་གཞོན་ནུའི་དཔུང་པར་འཇུས་ཏེ་ཁོ་དང་ལྷན་དུ་ཕྱི་རོལ་ཀྱི་ཕྱོགས་སུ་
སོང་།ཁོ་གཉིས་སྔུན་མ་ཡིན་ཞིང་གཞོན་ནུའི་ཡབ་ཡུམ་ཟུང་རྗེས་སུ་འབྲངས་འདུག།ཁོ་
ཚོས་ཤུགས་བཏོན་ཏེ་མི་ཚོགས་ཀྱི་ཁྲོད་ནས་ཕྱི་རོལ་ཏུ་འབུད་ཐབས་བྱེད་ཀྱིན་ཡོད་
ཅིང་། མི་ཚོགས་ཀྱིས་ཀྱང་ཟང་ཟིང་ངང་ཁོ་ཚོར་ལམ་འབྱེད་པར་བྱེད། ཉེན་རྟོག་པ་དང་
བྱིས་པ། དམག་མི། བུད་མེད་རྣམས་ཡོངས་སུ་བསྲེས་ཏེ་ཚང་མ་མདུན་ཕྱོགས་སུ་
འཚངས་ཤིང་ཕྱི་རྟིང་མཐོན་པོར་བཀྱགས་ཏེ་གཞོན་ནུ་མཐོང་བར་རེ་བ་བྱེད་པ་དང་།
འགྲམ་གཉིས་སུ་ཡོད་པའི་མི་རྣམས་ཀྱིས་འཚང་ག་ཤིག་ཤིག་གིས་ཁོ་ལ་ལག་འཇུ་བྱེད།
གཞོན་ནུ་དེ་སློབ་མ་རྣམས་ཀྱི་དཀྱིལ་དུ་སླེབས་པ་ན། སློབ་མ་ཡོངས་རྫོགས་ཀྱིས་ཞྭ་མོ་
གཡུགས་བྱུང་། པའོ་ཧི་གྲོང་བརྡལ་གྱི་སློབ་མ་ཚོ་གཞོན་ནུའི་དཔུང་པ་དང་སྟོད་གོས་ལ་
འཐམས་ཏེ། ངག་ནས་“ཕེན། ཁྲི་ལོར་ཤོག །ཕེན། བུ་ངར་རེད། ཕེན་ནོའུ་ཐི།” ཞེས་
འབོད་སྒྲ་སྒྲོག །
གཞོན་ནུ་དེ་ངའི་མདུན་རོལ་བརྒྱུད་ནས་འགྲོ་སྐབས་ཁོའི་ངོ་མདངས་དམར་པོར་
གྱུར་ཅིང་ཧ་ཅང་དགའ་བཞིན་འདུག །བྱ་དགའི་གཟེངས་རྟགས་དེ་དཀར་ལྗང་དམར་
གསུམ་གྱི་དར་ལིང་གིས་དཀྲིས་འདུག་པས་ཧ་ཅང་གཟི་མདངས་ལྡན། གཞོན་ནུའི་ཡུམ་
ཆེན་ནི་དགའ་བས་མྱོས་ཏེ་དགོད་ཞོར་དང་ངུ་ཞོར་བྱེད། ཁོའི་ཡབ་ཆེན་གྱིས་ལག་པ་ཡ་
གཅིག་གིས་སྨ་ར་ཕུར་ཕུར་བྱེད་ཀྱིན་ཚ་བ་དྲག་པོ་རྒྱས་པ་ལྟར་རྒྱུན་ཆད་མེད་པར་
འདར་གྱིན་འདུག །སྒེའུ་ཁུང་དང་སྒོ་ཁྱམས་སུ་འཚངས་པའི་མི་ཚོགས་ཀྱིས་ལུས་པོ་
མདུན་དུ་བསྲིངས་ནས་རྒྱུན་ཆད་མེད་པར་གཞོན་ནུར་ཐལ་མོ་རྡེབ་པར་བྱེད།
ཏག་ཏག་ཁོ་ཚོ་གཞུ་དབྱིབས་ཀྱི་ཡང་ཁྱམས་འོག་ཏུ་སླེབས་པ་ན། གློ་བུར་དུ་དམག་
མིའི་བུ་མོའི་སྒོ་ཁྱམས་ནས་མེ་ཏོག་རྒྱ་མེན་དང་མེ་ཏོག་ལུག་མིག་གཏོར་ཏེ་མེ་ཏོག་གི་
ཆར་ཕབ་པས་གཞོན་ནུ་དང་ཁོའི་ཡུམ་ཆེན་གྱི་མགོ་ཐོག་ཏུ་མཚར་སྡུག་གིས་བབས་
བྱུང་། ལྷས་རའི་གཏིང་རུམ་དུ་འབུད་དཀྲོལ་རུ་ཁག་གིས་ཧ་ཅང་སྙན་ཞིང་འཇེབས་ལ་
ཡིད་དབང་འཕྲོག་པའི་རོལ་དབྱངས་ཤིག་དཀྲོལ་གྱིན་ཡོད་ཅིང་། དངུལ་དྲིལ་གྱི་སིང་
སྒྲ་ལྟ་བུའི་གླུ་སྐད་ཅིག་གཙང་པོའི་འགྲམ་ངོགས་བརྒྱུད་ནས་དལ་བ་དལ་བུར་རྒྱང་རིང་
དུ་ཡལ་སོང་ངོ་། །

ཟླ་ལྔ་པ།
ད་རྒན་ནད་བྱུང་བའི་ན་ཆུང་།
ཚེས་ལྔ་ཉིན། རེས་གཟའ་པ་སངས།

དེ་རིང་། ངའི་ལུས་པོ་མི་བདེ་བས་གནང་བ་ཞུས་ཏེ་སློབ་གྲྭར་མ་སོང་བར་ཡུམ་
ཆེན་དང་ལྷན་དུ་ད་རྒན་ནད་བྱུང་བའི་ན་ཆུང་སློབ་གྲྭའི་ནང་དུ་སོང་བ་ཡིན། རྒྱུ་
མཚན་ནི་ཁོ་མོས་སྒོ་སྲུང་བའི་བུ་མོ་སློབ་གྲྭའི་ནང་དུ་ལེན་པའི་རེ་ཞུ་བྱེད་འདོད་པས་
རེད། ཡིན་ནའང་སློབ་གྲྭའི་སྒོ་ཁར་སླེབས་མཚམས་ཡུམ་ཆེན་གྱིས་ང་རང་ནང་དུ་འགྲོ་
རུ་བཅུག་མ་བྱུང་།
ཨེན་རི་ཁོ། ངས་ཁྱོད་རང་ཅིའི་ཕྱིར་དུ་སློབ་གྲྭའི་ནང་དུ་འགྲོ་རུ་མ་བཅུག་པ་ཁྱོད་
ཀྱིས་ཤེས་སམ། དེའི་རྒྱུ་མཚན་ནི་སློབ་གྲྭའི་ནང་གི་བྱིས་པ་ལས་ངན་དག་གིས། ཁྱོད་ལྟ་
བུའི་ལུས་པོ་ཐང་ཞིང་ཤ་དར་ཁྲག་དར་ཡིན་པའི་བྱིས་པ་མཐོང་བ་ན་སྡུག་བསྔལ་བར་
འགྱུར་བས་ཡིན། ཁོ་ཚོར་ཁོར་ཡུག་གང་མང་ཞིག་ནས་འདི་ལྟ་བུའི་སྡུག་བསྔལ་བའི་
ཞིབ་བསྡུར་ཡོད་མྱོང་བས། འདི་ནི་ཅི་འདྲའི་སྐྱོ་ཞིང་སྡུག་པའི་དོན་དག་ཅིག་རེད་
ཨང་། སློབ་གྲྭའི་ནང་དུ་འཛུལ་བ་ན་མིག་ཆུ་ནི་ཁོག་པའི་ནང་ནས་བརྡོལ་ཡོང་གིན་
སློབ་གྲྭ་འདིའི་ནང་དུ་དབང་པོ་སྐྱོན་ཅན་གྱི་བྱིས་པ་ཕོ་མོ་དྲུག་ཅུ་ལྷག་འདུག
འདུག སྙིང་རྗེའི་ཡུལ་དུ་གྱུར་པའི་ཁོ་ཚོའི་རུས་པ་གཞུ་ལྟར་འཁྱོག་ཅིང་རྐང་
ལག་རེངས་ཤིང་འཁྱོར་ཏེ་ལུས་པོ་ནི་ཤིང་གིས་ལས་པ་དང་གཅིག་མཚུངས་སུ་
འདུག །འོན་ཀྱང་ངས་དེ་མ་ཐག་ཏུ་ཁོ་ཚོའི་ཁྲོད་ཀྱི་བྱིས་པ་མང་པོ་ཞིག་སྐྱེ་འབྲས་
མཚར་ཞིང་བློ་རིག་གསལ་ལ།སྤྱང་གྲུང་འཛོམས་ཤིང་སྤྲོ་སྐྱིད་ལྡན་པ་ཤ་སྟག་ཏུ་འདུག་
པ་མཐོང་བྱུང་། བུ་མོ་ཆུང་ངུ་ཞིག་འདུག་པ་དེའི་སྣ་དང་མ་ནེ་འབིག་པོ་ཡོད་པས་རྒན་
མོ་ཆུང་ངུ་ཞིག་དང་འདྲ་མོད། འོན་ཀྱང་གདོང་གི་འཛུམ་མདངས་ནི་ཧ་ཅང་མཛེས་
ཤིང་ཡིད་དུ་འོང་བ་ཞིག་འདུག །བྱིས་པ་ལ་ལ་རྒྱབ་ཕྱོགས་ནས་བལྟས་ན་ཧ་ཅང་ཐང་
པོ་འདུག་པས་དབང་པོ་སྐྱོན་ཅན་ཞིག་དང་གཏན་ནས་མི་འདྲ་མོད། ཡིན་ནའང་ཁ་
ཚུར་འཁོར་བ་ན་ དངོས་གནས་མི་སེམས་ལ་འདར་ལྷེམ་རྒྱག་ཏུ་འཇུག །སྟབས་
ལེགས་པ་ལ་སྐབས་དེར་སྨན་པས་ཁོ་ཚོར་ནད་བརྟག་བྱེད་པའི་སྐབས་སུ་ཁེལ་
འདུག །སྨན་པས་ཁོ་ཚོ་རྒྱབ་སྙེས་འདུག་སྟེགས་སྟེང་དུ་ཀྲོང་ཀྲོང་བོར་སྡོད་དུ་བཅུག་
ནས་ལྭ་བ་ཡར་བརྫེས་ཏེ་སྦོས་པར་གྱུར་པའི་ཕོ་བ་དང་སྐྲངས་པར་གྱུར་པའི་རུས་
ཚིགས་ལ་བརྟག་དཔྱད་བྱེད། སྙིང་རྗེའི་ཡུལ་དུ་གྱུར་པའི་ཚེ་སྲོག་ཆུང་ཆུང་འདི་དག་
ལ་འཁང་སེམས་ཅི་ཡང་མེད་པར་བལྟས་ན། ཁོ་ཚོས་ལྭ་བ་ཕུད་དེ་གཡས་འཁོར་གཡོན་
འཁོར་གྱིས་ལུས་པོའི་ཕྱོགས་ཐམས་ཅད་དུ་བརྟག་དཔྱད་བྱེད་དུ་འཇུག་པ་གོམས་
འདྲིས་སུ་གྱུར་འདུག །ཁོ་ཚོའི་ནད་བབ་ཀྱི་ཐད་ནས་ད་ལྟ་ནི་ཆེས་ལེགས་པའི་དུས་
སྐབས་ཡིན་པ་ཀུན་རྟོག་བྱས་ཆོག་སྟེ།རྒྱུ་མཚན་ནི་ཁོ་ཚོར་སྡུག་བསྔལ་གྱི་ཚོར་བ་ཕལ་
ཆེར་མེད་པར་གྱུར་ཟིན་འདུག་པས་རེད། ཡིན་ནའང་། ཡང་ཁོ་ཚོའི་ལུས་པོ་དབྱིབས་
འཁྱོར་བར་རྩོམ་པའི་དུས་སུ་ཅི་འདྲའི་སྡུག་བསྔལ་ཆེན་པོ་ཞིག་བཟོད་བསྲན་བྱས་
ཡོད་པ་སུ་ཞིག་གིས་ཤེས་སམ། སྙིང་རྗེའི་ཡུལ་དུ་གྱུར་པའི་བྱིས་པ་འདི་དག་གིས། རང་
གི་ནད་བབ་ཇེ་སྡུག་ཏུ་གྱུར་པའི་སྐབས་སུ་མཐའ་འཁོར་གྱི་མི་དག་གིས་རིམ་བཞིན་ཁོ་
ཚོར་སེམས་ཁུར་མི་བྱེད་པ་མཐོང་སྲིད་ཅིང་། དུས་ཚོད་རིང་པོར་ཁེར་རྐྱང་ངང་ཁང་པ་
དང་ལྷས་རའི་གྲུ་ག་ཞིག་ཏུ་དོར་ཏེ། ཟས་ལྷག་འཐུང་ལྷག་ལ་རོལ་བ་རེད། ཐ་ན་ལན་
རེར་མི་གཞན་གྱིས་ཁྲེལ་དགོད་བྱ་ཡུལ་དུ་འགྱུར་ཞིང་། གསོ་བཅོས་བྱེད་པའི་སྐབས་སུ་
ཁོ་ཚོས་ཟླ་བ་མང་པོར་ཆིངས་དཀྲིས་རྒྱག་པའམ་ཚིགས་བསྲིངས་འཕྲུལ་ཆས་ཀྱི་
མནར་གཅོད་མྱོང་དགོས། རེད་ཡ། ད་ལྟ་ཆེས་ལེགས་པའི་སྨན་བཅོས་དང་། ཕུན་སུམ་
ཚོགས་པའི་བཟའ་བཏུང་། ད་དུང་ནུས་པ་ཐོན་པའི་ལུས་རྩལ་སྦྱོར་བརྡར་བཅས་ཡོད་
པས། བྱིས་པ་མང་པོ་ཞིག་དལ་བུར་དྲག་བསྐྱེད་འབྱུང་གིན་འདུག །དགེ་རྒན་གྱིས་ཁོ་
ཚོར་རྩལ་སྦྱོང་ཁྲིད་ཅིང་། མན་ངག་ལྟར་དུ་ཁོ་ཚོ་འདུག་སྟེགས་ཀྱི་གཤམ་དུ་ནར་ནས་
དབྱིབས་འཁྱོག་ཅིང་ཚིགས་མཚམས་འཁྱོར་བའི་རྐང་པར་ཆིངས་དཀྲིས་རྒྱག་པ་དང་།
སྐྱོར་ཤིང་སྡོམ་པ་སོགས་བྱེད་པ་མཐོང་ཚེ་སེམས་ལ་ན་ཟུག་སྐྱེས་ཀྱིན་འདུག །ཁོ་ཚོའི་
རྐང་པའི་སྟེང་ཀུན་ཏུ་ཐུགས་ཁུར་ཆེན་པོའི་འོ་ཡིས་ཁྱབ་འདུག བྱིས་པ་སྐོར་ཞིག་
འདུག་སྟེགས་སྟེང་ནས་རང་རྐྱ་འཕེར་བའི་ངང་ཡར་ལངས་མི་ནུས་པས། ཁོ་ཚོ་དེ་གར་
ཙོག་ནས་མགོ་བོ་ཕྲག་པའི་སྟེང་དུ་བསྙལ་ཏེ་འཁར་བར་བྱིལ་བྱིལ་བྱེད་ཀྱིན་འདུག་
ཅིང་། བྱིས་པ་གཞན་འགའ་ཞིག་གི་དཔུང་པ་གཉིས་ཀྱིས་ཤུགས་བཀོལ་ནས་དབུགས་
ཧལ་ཧལ་བྱེད་མོད། ཡང་ཤུགས་ཟད་དེ་ཕྱིར་འདུག་སྟེགས་སྟེང་དུ་འགྱེལ་འགྲོ་ཞིང་
གདོང་ཁྱིམ་དུ་ཁྲག་མདངས་མི་འདུག །ཡིན་ནའང་ཁོ་ཚོས་འཛུམ་མདངས་བསྟན་ཏེ་
སེམས་ཀྱི་སྡུག་བསྔལ་ཡོངས་རྫོགས་འགེབས་ཐབས་བྱེད་ཀྱིན་འདུག །ཀྱེ། ཨེན་རི་ཁོ།
ཁྱོད་ཀྱིས་འདི་ལྟར་བདེ་ཐང་གི་ལུས་པོ་བརྩོན་ལེན་མི་བྱེད་པ་ཅི། ཁྱོད་ཀྱིས་བདེ་ཐང་
ནི་གླེང་རིན་མེད་པའི་དོན་ཞིག་རེད་སྙམ་པ་ཡིན་ནམ། —ངས་ནམ་རྒྱུན་ཡིད་དུ་འོང་
ཞིང་ལུས་སྟོབས་རྒྱས་པའི་བྱིས་པ་དག་གཡུལ་རྒྱལ་དཔའ་བོ་གཞིས་སུ་ལོག་པ་ལྟར་
རང་རང་གི་ཡབ་ཡུམ་གྱིས་ཁྲིད་དེ་ཕྱི་རོལ་ཏུ་འགྲོ་བ་དྲན་ཙམ་གྱིས། ང་དངོས་གནས་
ཁོ་ཚོའི་མཛེས་སྒེག་ལ་ཡིད་སྨོན་སྐྱེས་འོང་གིན་འདུག །ཡིན་ནའང་ངས་ཅིས་ཀྱང་
སྙིང་རྗེའི་ཡུལ་དུ་གྱུར་པའི་བྱིས་པ་འདི་དག་ལ་སྐེ་འཇུ་བྱ་འདོད་དེ། ཅི་དང་གང་
ལའང་མི་འཛེམ་པར་ཁོ་ཚོ་བྲང་ཁར་དམ་པོར་སྦྱོར་འདོད། ངས་འདི་ལྟར་ཡང་བཤད་
འདོད་དེ། གལ་ཏེ་ང་རང་མོ་ཧྲེང་ཞིག་ཡིན་ཚེ། ང་རང་དུས་གཏན་དུ་གནས་འདི་དང་
ཁ་འབྲལ་མི་འདོད། ངས་ཁོ་ཚོའི་ཆེད་དུ་ཡོད་ཚད་བློས་གཏོང་འདོད། ཁོ་ཚོར་སྙོར་
སྐྱོང་བྱེད་པ་དང་ཁོ་ཚོའི་མ་ཡུམ་བྱས་ཏེ་ཚེ་སྲོག་གི་ཆེས་མཇུག་མཐའི་ཉིན་མོའི་བར་
དུ་བསྐྱལ་འདོད་..……… སྐབས་དེར། བྱིས་པ་ཚོས་གླུ་དབྱངས་ལེན་གྱིན་འདུག །སྐད་
གདངས་ཕྲ་ཞིང་མཉེན་ལ། མངར་ཞིང་འཇམ་པ་དང་། སྐྱོ་ཤུགས་ཀྱིས་ཁེངས་འདུག་
པས་གློ་མཆིན་སྟེང་འོག་བརྗེ་བར་བྱེད། དགེ་རྒན་གྱིས་ཁོ་ཚོར་བསྟོད་ར་བྱས་པ་ན་ཁོ་
ཚོ་ཧ་ཅང་དགའ་ཡིན་འདུག་པར་མ་ཟད། དགེ་རྒན་བྱིས་པ་ཚོའི་འདུག་སྟེགས་ཀྱི་
འཁྲིས་སུ་སླེབས་པའི་སྐབས་སུ། ཁོ་ཚོས་དགེ་རྒན་གྱི་ལག་པ་དང་དཔུང་པར་འོ་བྱས་ཏེ་
རང་ཉིད་ལ་གཅེས་པའི་མི་དེར་སེམས་གཏིང་ནས་བཀའ་དྲིན་ཞུ་བར་བྱེད་ཅིང་། ཁོ་
ཚོར་ཤིན་ཏུ་ནས་སྤྲོ་སྣང་ལྡན་འདུག །དགེ་རྒན་གྱིས་ང་ལ་བཤད་རྒྱུར། ལྷ་ཕྲུག་ཆུང་
ཆུང་འདི་དག་ཀྱང་བྱིས་པ་གཞན་དག་འདྲ་བར་བློ་རིག་གསལ་ཞིང་སློབ་སྦྱོང་ལ་
དགའ་འདུག་ཟེར། དགེ་རྒན་བུ་མོ་དེ་ལོ་ན་གཞོན་ཞིང་། ངང་རྒྱུད་འཇམ་ཞིང་བྱང་
སེམས་ཀྱིས་ཁེངས་པའི་གདོང་ལ་སེམས་སྡུག་གི་མདངས་ཤིག་ཤར་འདུག །དེ་ནི་ཉིན་
བཞིན་ལས་དམན་གྱི་བྱིས་པ་འདི་དག་ལ་སྙོར་སྐྱོང་དང་སེམས་གསོ་ཚད་མེད་བྱས་
པའི་ངལ་དུབ་ཀྱིས་ཡིན་སྲིད། གཅེས་འོས་པའི་བུ་མོ་ཨང་། ང་ཡི་གཅེས་ཕྲུག །ལས་
སྒྲུབ་བྱེད་པའི་མི་ཡོད་ཚད་ཀྱི་ཁྲོད་དུ། མི་གཅིག་ཀྱང་ཁྱོད་ཀྱི་རླབས་ཆེན་གྱི་དོ་ཟླ་མ་
ཡིན་ནོ། ། ཁྱོད་ཀྱི་ཡུམ་ཆེན་གྱིས།

བློས་གཏོང༌།
ཚེས་དགུ་ཉིན། རེས་གཟའ་མིག་དམར།

ང་ཡི་ཡུམ་ཆེན་ནི་མི་གཤིས་བཟང་ཞིག་ཡིན་ལ། ངའི་ཨ་ཅེ་སེལ་ཝི་ཡའང་ཡུམ་
ཆེན་དང་འདྲ་བར་རླབས་ཆེ་བའི་བྱང་ཆུབ་ཀྱི་སེམས་པ་ཞིག་ཡོད། མདང་དགོང་། ངས་
ཟླ་རེའི་གཏམ་རྒྱུད《ཡུམ་ཆེན་བཙལ་བའི་ཟིན་བྲིས》ཀྱི་ཆ་ཤས་ཤིག་བཤུ་འབྲི་བྱེད་
བཞིན་ཡོད། གཏམ་རྒྱུད་འདི་ཧ་ཅང་རིང་བས་དགེ་རྒན་གྱིས་ང་ཚོ་མི་རེ་རེར་གཏམ་
རྒྱུད་ཀྱི་ཆ་ཤས་རེ་བཤུ་འབྲི་བྱེད་དུ་བཅུག་པ་རེད།ཏག་ཏག་སྐབས་དེར།གཅེན་མོ་སེལ་
ཝི་ཡ་རྐང་འཇབ་ལག་འཇབ་ཀྱིས་ནང་དུ་འཛུལ་ཡོང་སྟེ། ཧ་ཅང་བྲེལ་འཚབ་སྐྱེས་
ཀྱིན་ཡོད་ཀྱང་ཡང་སྐད་མགོ་ཧ་ཅང་དམའ་མོའི་ངང་ང་ལ། “ང་དང་ལྷན་དུ་ཡུམ་ཆེན་
གྱི་དྲུང་དུ་འགྲོ། དེ་རིང་སྔ་སེ་ངས་ཁོ་ཚོས་བགྲོ་གླེང་བྱེད་ཀྱིན་པ་ཐོས་བྱུང་། ཡབ་ཆེན་
གྱི་ཚོང་དོན་ཞིག་ལ་རླུང་རྟ་རྒྱུག་མ་སོང་བས་ཁོས་དེ་ལ་སེམས་ངལ་བྱེད་ཅིང་། ཡུམ་
ཆེན་གྱིས་ཁོ་ལ་སེམས་གསོ་གནང་གིན་འདུག །ང་ཚོའི་ཁྱིམ་ནང་དུ་དཀའ་ངལ་ཡོད་
འདུག །ཁྱོད་ཀྱིས་གོ་ཡི་འདུག་གམ། སྒོར་མོ་མེད་པར་གྱུར་པ་རེད། ཡབ་ཆེན་གྱིས་
བཤད་ན་སྟོབས་ཤུགས་བསྐྱར་སྒྲིག་བྱེད་ན་ངེས་པར་དུ་བློས་གཏོང་བྱ་དགོས་ཟེར་བས།
ད་ལྟ་ང་ཚོས་བློས་གཏོང་བྱེད་པའི་དུས་སུ་སླེབས་པ་རེད། དེ་ཨེ་རེད། ཁྱོད་ཀྱིས་གྲ་སྒྲིག་
བྱས་ཟིན་ནམ། ཆོག་གི ངས་ཡུམ་ཆེན་ལ་ཡར་ཞུ་བྱེད། ངས་ཅི་ཞིག་བཤད་ན་ཁྱོད་ངེས་
པར་དུ་ཡིད་འཐད་ཡིན་དགོས། ད་དུང་ངས་ཅི་ཞིག་བཤད་ན། ཁྱོད་ཀྱིས་ཡུམ་ཆེན་ལ་
ངེས་པར་དུ་བསྒྲུབ་ཐུབ་པའི་མནའ་བསྐྱལ་དགོས” ཞེས་བཤད་རྗེས། ངའི་ལག་པ་ནས་
ཁྲིད་དེ་མཉམ་དུ་ཡུམ་ཆེན་གྱི་དྲུང་དུ་ཕྱིན། སྐབས་དེར་ཡུམ་ཆེན་གྱིས་ཏག་ཏག་ཁབ་
སྐུད་ཀྱི་ལས་ཀ་བྱེད་ཀྱིན་འདུག་ཅིང་། ཕལ་ཆེར་སེམས་ནང་དུ་དོན་དག་མང་པོ་བཅུག་
ཡོད་པ་དང་འདྲ། ང་འབོལ་སྟེགས་ཀྱི་ཟུར་ཞིག་ཏུ་བསྡད་ཅིང་། སེལ་ཝི་ཡ་ཟུར་གཞན་
དེར་བསྡད་ནས་མྱུར་དུ་ཡུམ་ཆེན་ལ་ཞུ་རྒྱུར། “ཡུམ་ཆེན་ལགས། ང་ལ་སྐད་ཆ་ཞིག་ཞུ་
རྒྱུ་འདུག །ངེད་གཉིས་ཀར་སྐད་ཆ་ཞིག་བཤད་རྒྱུ་འདུག” ཟེར། ཡུམ་ཆེན་ཡ་མཚན་
པའི་ངང་ངེད་གཉིས་ལ་བལྟས་འདུག །དེ་བས་སེལ་ཝི་ཡས་བཤད་མགོ་བརྩམས་བྱུང་།
“ཡབ་ཆེན་ལ་སྒོར་མོ་མེད་སོང་བར་འདུག །དེ་ཨེ་རེད” ཟེར། ཡུམ་ཆེན་གྱི་བཞིན་
མདངས་དམར་པོར་འགྱུར་ཙམ་གྱིས། ལན་དུ་“ཁྱོད་ཀྱིས་ཅི་ཞིག་བཤད་ཀྱིན་ཡོད།
འདི་ནི་དོན་དངོས་མ་རེད། ཁྱོད་ཀྱིས་ཇི་ལྟར་ཤེས་པ་ཡིན། སུ་ཞིག་གིས་ཁྱོད་ལ་དེ་ལྟར་
བཤད་པ་རེད” ཟེར། སེལ་ཝི་ཡས་ཚིག་ཐག་ཆོད་པའི་ངང་བཤད་རྒྱུར། “ངས་ཤེས་
ཡོད། ད་ཆོག་གི ངའི་སྐད་ཆར་ཡང་ཉན་རོགས། ཡུམ་ཆེན་ལགས། ང་ཚོས་ཀྱང་བློས་
གཏོང་བྱ་འོས་པ་རེད། ཟླ་ལྔ་པའི་ནང་དུ་ཁྱེད་ཀྱིས་ང་ལ་རླུང་གཡབ་ཅིག་དང་ཨེན་རི་ཁོ་
ལ་ཚོས་རྩི་སྒམ་ཆུང་གཅིག་ཉོ་རྒྱུ་ཁས་བླངས་ཡོད་པ་དེ་ང་ཚོར་མི་དགོས། ང་ཚོས་སྒོར་
མོ་ཆུད་ཟོས་སུ་གཏོང་མི་འདོད ང་ཚོ་སྔར་བཞིན་དགའ་སྤྲོའི་ངང་སྡོད་ཐུབ། ཁྱེད་ཀྱིས་
མཁྱེན་སོང་ངམ” ཟེར། ཡུམ་ཆེན་གྱིས་ཅི་ཞིག་གསུང་འདོད་བྱས་བྱུང་ཡང་། སེལ་ཝི་
ཡས་དེ་ལ་མི་སྒུག་པར་མུ་མཐུད་དུ་བཤད་རྒྱུར། “མིན། འདི་འདྲ་རེད། ང་ཚོས་སེམས་
ཐག་བཅད་ཟིན། ཡབ་ཆེན་ལ་སྒོར་མོ་ཡོད་པའི་བར་དུ་ང་ཚོས་ཤིང་ཏོག་དང་ཟས་
རིགས་བཟང་པོ་ཅི་ཡང་བཟའ་རྒྱུ་མིན། ཁུ་དྭངས་ཤིག་ཡོད་པས་ཆོག །ནངས་ཇར་སྒོང་
ཕྱེ་ཟོས་ཆོག །འདི་ལྟར་བྱས་ན་བཟའ་བཏུང་གི་ཕྱོགས་ནས་སྒོར་མོར་གྲོན་ཆུང་བྱ་ཐུབ།
ང་ཚོས་ནམ་རྒྱུན་བཟའ་རིགས་ཀྱི་ཕྱོགས་ནས་སྒོར་མོ་བཀོལ་རྒྱུ་མང་དྲགས་འདུག །ང་
ཚོས་ཁྱེད་ལ་མནའ་བསྐྱལ་ཆོག །ང་ཚོ་སྔོན་ཆད་བཞིན་དགའ་དགའ་སྐྱིད་སྐྱིད་ངང་
སྡོད་ཐུབ་པ་ཁྱོད་ཀྱིས་མཐོང་ངེས་ཡིན། དེ་ཨེ་རེད། ཨེན་རི་ཁོ” ཟེར། ངས་“ངོ་མ་དེ་
འདྲ་ཡིན” ཞེས་ལན་བཏབ། སེལ་ཝི་ཡས་ལག་པས་ཡུམ་ཆེན་གྱི་ཁ་བཀག་ནས་བསྐྱར་
ཟློས་ཀྱིས་བཤད་རྒྱུར། “ང་ཚོ་སྔོན་ཆད་བཞིན་དུ་དགའ་དགའ་སྐྱིད་སྐྱིད་ངང་སྡོད་ངེས།
གཞན་ཡང་། གལ་ཏེ་ད་དུང་དངོས་པོ་གཞན་པའི་ཕྱོགས་ནས་བསྒྲུབ་དགོས་ཀྱང་རུང་།
ལྭ་བ་ཡིན་ཡང་རུང་། དེ་ལས་གཞན་པའི་ཕྱོགས་གང་ཡིན་ཡང་ང་ཚོས་ཡོད་ཚད་བློས་
གཏོང་བར་འཐད། ང་ཚོས་ཀྱང་ལེགས་སྐྱེས་ཀྱི་རིགས་བཙོངས་ཆོག་སྟེ། ངས་རང་ཉིད་
ཀྱི་དངོས་པོ་ཡོད་ཚད་ཕྱིར་འདོན་ངེས། ངས་ཁྱེད་ལ་ཁྱིམ་ལས་ལས་རོགས་བྱེད། ཁྱིམ་
ལས་ཡོངས་རྫོགས་ང་རང་ཉིད་ཀྱིས་བསྒྲུབ་ངེས། ངས་ཁྱེད་དང་ལྷན་དུ་ལས་ཀ་བསྒྲུབ་
དགོས་ཚེ་ལས་ཀ་ཅི་ཞིག་ཡིན་ཡང་རུང་། དོན་དག་ཡོད་ཚད་བསྒྲུབ་ཆོག །དོན་དག་
ཡོད་ཚད་ཟེར་བ་ཡིན།” སེལ་ཝི་ཡས་དེ་ལྟར་ཟེར་བཞིན་ཕར་མཆོངས་ནས་ལག་ཟུང་
གིས་ཡུམ་ཆེན་གྱི་མགྲིན་པར་འཁྱུད་བཞིན། “ཡབ་ཆེན་དང་ཡུམ་ཆེན་རྣམ་གཉིས་མུ་
མཐུད་དུ་ཡི་མ་ཆད་ན་དེས་ཆོག །ཁྱེད་རྣམ་པ་གཉིས་ཀ་ཁྱེད་ཀྱི་སེལ་ཝི་ཡ་དང་ཨེན་རི་
ཁོའི་མིག་ལམ་དུ་སྔོན་ཆད་བཞིན་བློ་བདེ་སེམས་སྐྱིད་ངང་ཡོད་ན་དེས་ཆོག །ང་ཚོ་
ཤིན་ཏུ་ནས་ཁྱེད་གཉིས་ལ་འདང་རྩིས་ཆེ་བ་ཡིན། ཁྱེད་གཉིས་ཀྱི་ཆེད་དུ་ཡོད་ཚད་བློས་
གཏོང་ཕོད” ཟེར། ཡུམ་ཆེན་སྐད་ཆ་འདི་དག་ལ་གསན་རྗེས་ཧ་ཅང་དགའ་བར་གྱུར་
སོང་། ཨེ་མ།བཟོ་ལྟ་དེ་ལྟ་བུ་ཞིག་ངས་ད་བར་དུ་གཏན་ནས་མཐོང་མ་མྱོང་ལ། ད་དུང་ཁོ་
མོས་ཀྱང་རྣམ་པ་དེ་ལྟ་བུ་ཞིག་གིས་ང་ཚོ་ལ་འོ་བྱེད་མ་མྱོང་། ཁོ་མོ་དགོད་བཞིན་དུ་མིག་
ཟུང་མཆི་མས་བསྒྲིབས་ཏེ་སྐད་ཆ་སྨྲ་མི་ནུས་པར་འདུག །དེ་ནས་ཡུམ་ཆེན་གྱིས་ཚིག་
ཐག་ཆོད་པོས་སེལ་ཝི་ཡ་ལ་ཁོ་མོ་གོ་ནོར་ཐེབས་པ་ཡིན་ཞིང་། ལས་བཟང་བ་ལ་ཁྱིམ་
ནང་ཁོ་མོའི་བསམ་ཚོད་ལྟ་བུའི་དཀའ་ངལ་གྱི་ཚད་དེར་ལྷུང་མེད་པ་ཁག་ཐེག་བྱས་
སོང་། ཡུམ་ཆེན་གྱིས་ང་ཚོར་ཡང་བསྐྱར་བཀའ་དྲིན་ཆེ་ཞུས་པར་མ་ཟད། དགོང་མོ་
ཧྲིལ་པོར་ཧ་ཅང་སྤྲོ་སྣང་གིས་ཁེངས་འདུག །ཡབ་ཆེན་ཁྱིམ་དུ་ལོག་ཕེབས་བྱུང་། ཡུམ་
ཆེན་གྱིས་ཁོང་ལ་དོན་དག་ཡོད་ཚད་རྒྱས་བཤད་བྱས་པ་ན། ཡབ་ཆེན་གྱིས་ངག་མི་སྨྲ་
བར་འདུག །ངའི་སྙིང་རྗེའི་ཡུལ་དུ་གྱུར་པའི་ཡབ་ཆེན་ཨང་།ཡིན་ནའང་།དེ་རིང་སྔ་དྲོ་
ཟས་ཅོག་མཐའ་རུ་བསྡད་པ་ན་ང་ལ་དགའ་ཡང་དགའ་ལ་སྐྱོ་ཡང་སྐྱོ་བའི་ཚོར་
སྣང་ཞིག་སྐྱེས་བྱུང་། དེའི་རྒྱུ་མཚན་ནི་ངས་ངའི་ལག་ཕྱིས་ཀྱི་གཤམ་དུ་ཚོན་རྩིའི་སྒམ་
ཆུང་ཞིག་བཞག་ཡོད་པའི་མཐོང་བྱུང་ལ། ཡང་སེལ་ཝི་ཡའི་ལག་ཕྱིས་ཀྱི་གཤམ་དུའང་
རླུང་གཡབ་ཅིག་བཞག་ཡོད་པ་མཐོང་བྱུང་།།

མེ་སྐྱོན།
ཚེས་བཅུ་གཅིག་ཉིན། རེས་གཟའ་ཕུར་བུ།

དེ་རིང་སྔ་དྲོར། ངའི་བྲི་བྱར་གྱུར་པའི་ཟླ་རེའི་གཏམ་རྒྱུད《ཡུམ་ཆེན་བཙལ་བའི་
ཟིན་བྲིས》ཀྱི་ཚན་པ་དེ་བཤུ་འབྲི་བྱས་ཚར་ཏེ། དགེ་རྒན་གྱིས་བཀོད་སྒྲིག་བྱས་པའི་ཁ་
བྱང་རང་གིས་འདེམས་པའི་རྩོམ་ཡིག་གི་ཁ་བྱང་ལ་བསམ་བློ་གཏོང་བའི་སྐབས་དེར།
གློ་བུར་དུ་ཐོག་ཁང་དུ་རྒྱུན་ལྡན་མ་ཡིན་པའི་སྒྲ་ཞིག་གྲགས་བྱུང་། ཡུད་ཙམ་འགོར་
རྗེས་ཁྱིམ་ནང་དུ་མེ་གསོད་རུ་མི་གཉིས་འཛུལ་ཡོང་སྟེ་ངའི་ཡབ་ཆེན་ལ་བཤད་རྒྱུར།
ཐབ་ཀ་དང་རྩིག་ཐབ་ལ་བརྟག་དཔྱད་བྱེད་དགོས། རྒྱུ་མཚན་ནི་ཡང་ཐོག་གི་དུད་ཁུང་
ཞིག་ལས་ཕྱི་རོལ་ཏུ་མེ་མཆེད་ཀྱིན་འདུག་མོད་སུ་ཚང་ནས་མཆེད་ཡོང་བ་མི་ཤེས་པར་
འདུག་ཟེར། ངའི་ཡབ་ཆེན་གྱིས་“ཁྱེད་ཀྱིས་བརྟག་དཔྱད་གནོངས་ཤིག” ཟེར། ངེད་
ཚང་ན་མེ་འབུད་ཀྱིན་མེད་ནའང་ཁོ་ཚོས་ད་དུང་ཁང་པ་རེ་རེའི་ནང་དུ་ལྟ་ཞིབ་ནན་མོ་
བྱས་ཤིང་། རྣ་བ་རྩིག་ངོས་སུ་གླན་ཏེ་ཀླད་ཐོག་དང་འབྲེལ་བའི་དུད་ཁུང་ལས་མེ་སྟག་
གད་པའི་སྒྲ་གྲག་གིན་ཡོད་མེད་ལ་ཉན་པར་བྱེད།
མེ་གསོད་རུ་མིས་ཁང་པ་རེ་རེར་ལྟ་ཉུལ་བྱེད་པའི་སྐབས་སུ། ཡབ་ཆེན་གྱིས་ང་ལ།
“ཨེན་རི་ཁོ། ཡོད་འདུག །འདི་ནི་རྩོམ་ཡིག་གི་ཁ་བྱང་ཧ་ཅང་ལེགས་པོ་ཞིག་མ་རེད་
དམ། ཁ་བྱང་ལ་ནི 《མེ་གསོད་རུ་མི》 ཞེས་བཏགས་ཀྱང་ཆོག་འདུག།ངས་གཏམ་རྒྱུད་
ཅིག་བཤད། ཁྱོད་ཀྱིས་ནང་དོན་རགས་རམ་ཞིག་ཡི་གེར་ཁོད་ཅིག །ལོ་གཉིས་ཀྱི་སྔོན་དུ།
ཁོ་ཚོས་ཇི་ལྟར་མེ་གསོད་ཀྱིན་པ་ངས་མཐོང་མྱོང་། ནམ་གུང་ཞིག་ལ་ང་རང་བྷལ་བྷོ་
ཟློས་གར་ཁང་ནས་སྒོར་བུད་དེ་རོ་མ་སྲང་ལམ་དུ་འགྲོ་བཞིན་པའི་སྐབས་སུ། རྒྱུན་ལྡན་
མ་ཡིན་པའི་མེ་འོད་ཅིག་མཐོང་ཞིང་མི་མང་པོ་དེའི་ཕྱོགས་སུ་རྒྱུག་གིན་འདུག།མ་གཞི་
ཐོག་ཁང་ཞིག་མེ་ལ་ཤོར་བ་ཡིན་འདུག་ཅིང་། མེ་ལྕེ་དང་དུ་ནག་སྒེའུ་ཁུང་དང་ཁང་
ཀླད་ནས་མཆེད་ཅིང་འཕྱུར་གྱིན་ཡོད་ལ། སྐྱེས་པ་དང་སྐྱེས་མ་དག་སྒེའུ་ཁུང་གི་ཐད་དུ་
གཡོ་འཁྱོམ་བྱས་ཏེ་རེ་ཐག་ཆད་པའི་འོ་དོད་སྒྲོག་གིན་པ་ལས་ཅི་ཡང་མི་མཐོང་། ཐོག་
་་གི་སྒོ་མདུན་དུ་འདུ་ལོང་འཁྲིགས་ཤིང་། མི་རྣམས་ཀྱིས་སྐད་ཅོར་བརྒྱབ་སྟེ། ‘ཁོ་
ཚོ་འཚིགས་རྒྱུ་རེད། སྲོག་སྐྱོབ་ཡ། མེ་གསོད་རུ་མི་གང་ན་ཡོད་ཟེར། སྐབས་འདིར་ཤིང་
རྟ་ཞིག་སླེབས་བྱུང་ཞིང་།ཤིང་རྟ་ལས་མེ་གསོད་རུ་མི་བཞི་ལྡིང་ཐོན་བྱུང་། ཁོ་ཚོ་ནི་གྲོང་
ཁྱེར་སྲིད་དོན་ཐིན་ནས་ཡོང་བ་རེད་ཅིང་ཆེས་ཐོག་མར་འབྱོར་མཁན་རེད།ཤིང་རྟ་ཐོག་
ཁང་གི་མདུན་ཐད་དུ་སླེབས་ནས་སྡོད་ལོང་ཡང་མ་བྱུང་བར་ཁོ་ཚོ་ཐོག་ཁང་གི་ནང་དུ་
མཆོངས་སོང་། ཁོ་ཚོ་ནང་དུ་འཛུལ་མ་ཐག་པའི་སྐབས་དེར་ཧ་ཅང་སྐྱི་གཡའ་བའི་
དོན་དག་ཅིག་བྱུང་སོང་། བུད་མེད་ཞིག་ཐོག་སོ་བཞི་པའི་སྒེའུ་ཁུང་ཁ་རུ་མངོན་བྱུང་།
སྐད་ཅོར་རྒྱག་བཞིན་སྒེའུ་ཁུང་གི་མཐའ་སྐྱོར་ལས་ཕྱིར་ལྡིང་ཞིང་། ལག་པས་སྐྱོར་ཤིང་
ལ་འཇུས་ཏེ་ལུས་པོ་འཁུམས་ཏེ་ཕྱི་རོལ་ཏུ་དཔྱངས་ཡོད་པས། ཕལ་ཆེར་བར་སྣང་ན་
མར་དཔྱངས་ཡོད་པ་དང་ཡོངས་སུ་མཚུངས། དུ་ནག་དང་མེ་ལྕེ་ཁང་པའི་ནང་ནས་ཕྱིར་
མཆེད་ཡོང་སྟེ་ཕལ་ཆེར་བསྲེགས་ནས་ཁོ་མོའི་འཁྲིས་སུ་བཅར་འདུག །མི་ཚོགས་ཀྱི་
ཁྲོད་ནས་འཇིགས་སུ་རུང་བའི་འབོད་སྐད་ཀྱིས་སྒྲས་ཁྱབ་སོང་། མེ་གསོད་རུ་མི་ཚོ་ནི་
སྐད་ཅིག་རིང་བྲེད་དེ་བླ་འཁྱར་བའི་འགྲུལ་པ་དག་གིས་མགོ་རྨོངས་པར་བྱས་སོང་།
ཐོག་སོ་གསུམ་པར་སླེབས་འཕྲལ་རྩིག་པ་ཞིག་ལ་ཁུང་བུ་བརྟོལ་ཏེ་ཁང་པའི་ནང་དུ་
མཆོངས་ཡོང་། སྐབས་དེར་མི་ཚོགས་མགྲིན་དབྱངས་གཅིག་གིས་སྐད་བརྒྱབ་སྟེ།
‘ཐོག་སོ་བཞི་པ་རེད། ཐོག་སོ་བཞི་པ་རེད’ཅེས་བཤད་པས། ཁོ་ཚོ་ཡང་དེ་མ་ཐག་ཏུ་
ཐོག་སོ་བཞི་པའི་སྟེང་དུ་མཆོངས་སོང་། དེ་རུ་ཡོད་ཚད་མར་བརྡིབས་ཟིན་འདུག་སྟེ།
གདུང་མ་མར་བརྡིབས་ཏེ་བར་ཁྱམས་ཀྱི་ག་ས་གང་དུ་མེ་ལྕེ་དང་དུ་ནག་དཀྲིགས་ཏེ་
དབུགས་ཀྱང་འགགས་པར་བྱེད། འགྲུལ་པ་རྣམས་བཀག་བསྐྱིལ་ཐེབས་པའི་ཁང་པའི་
ནང་དུ་འགྲོ་དགོས་ཚེ་ལམ་གཞན་མི་འདུག །ཁང་ཀླད་ནས་འགྲོ་དགོས་འདུག །ཁོ་ཚོ་
ཡང་བསྐྱར་ཁང་སྟེང་དུ་འགོས་བྱུང་། ཅང་མ་འགོར་བར། ཁང་ཀླད་ཀྱི་དུ་ནག་ཁྲོད་ནས་
གྲིབ་མ་ནག་པོ་ཞིག་མར་ལྡིང་བྱུང་ལ། ཁོ་ནི་སྔོན་དུ་མཆོངས་འགྲོ་བའི་མེ་གསོད་རུ་
གཙོ་ཡིན་འདུག །ཡིན་ནའང་མེ་ཡིས་མཐའ་བསྐོར་བའི་གནས་དེ་ནས་ཁང་པའི་ཡང་
སྟེང་དུ་འགྲོ་དགོས་ཚེ། ངེས་པར་དུ་གནམ་ཁང་དང་བྱ་འདབ་བར་གྱི་ཧ་ཅང་དོག་པའི་
གནས་དེ་བརྒྱུད་དགོས་ཏེ། ཕྱོགས་གཞན་ཐམས་ཅད་དུ་མེ་ལྕེས་ཁྱབ་འདུག་ཅིང་། ཧ་
ཅང་དོག་པའི་གནས་དེ་ཁོ་ན་རུ་ད་དུང་ཁངས་དར་ཆགས་འདུག །ཡིན་ནའང་འཁྱུད་
ས་དང་འཇུ་ཡུལ་ཅི་ཡང་མི་འདུག ‘དེ་ནས་ཀྱང་འགྲོ་ཐབས་མི་འདུག' མི་ཚོགས་ཀྱི་
གཤམ་ནས་འབོད་སྒྲ་སྒྲོག །མེ་གསོད་རུ་མི་བྱ་འདབ་བརྒྱུད་ནས་སྔོན་དུ་ནུར། མི་ཚང་
མས་ཁོ་ལ་སེམས་ཁུར་བྱེད་ཅིང་དབུགས་ཀྱང་གཏོང་ལེན་མི་ནུས་པར་བལྟས་ནས་སྡོད།
ཁོ་གཞི་ནས་ཕར་བརྒལ་སོང་བས་གཤམ་འོག་གིས་མི་རྣམས་ཀྱིས་མགྲིན་དབྱངས་
གཅིག་གིས་དགའ་འབོད་བྱས་སོང་། མེ་གསོད་རུ་མི་དེ་མུ་མཐུད་དུ་མདུན་ཕྱོགས་སུ་
བརྒྱུགས། བརྒྱུགས་ནས་དམིགས་ཡུལ་དུ་སླེབས་མ་ཐག་ཁོས་སྟེ་རེ་བཏོན་ཏེ་སྲོག་དང་
བསྡོས་ནས་རྫ་གཡམ་བཅག་ཅིང་དྲལ་ལྕམ་བཅད་དེ་ཁུང་བུ་ལས་ནང་དུ་འཛུལ་བའི་
སྟ་གོན་བྱས། སྐབས་འདིར་ད་དུང་བུད་མེད་དེ་སྔར་བཞིན་སྒེའུ་ཁུང་གི་ཕྱི་རོལ་ཏུ་
དཔྱངས་འདུག་ཅིང་མེ་ལྕེ་ཡིས་ཁོ་མོའི་མགོ་བོ་བསྲེགས་ལ་ཉེ་སྟེ། ད་ནི་སྐར་མ་གཅིག་
ཙམ་གྱིས་ཁོ་མོ་སྲང་ལམ་གྱི་དཀྱིལ་དུ་ལྷུང་སྟེ་བརྡབས་ཤིར་འགྱུར་ངེས་སུ་འདུག །ཁུང་
བུ་བརྟོལ་སོང་། མེ་གསོད་རུ་གཙོས་རྒྱབ་ཐག་བཀྲོལ་ནས་དལ་བུར་མར་ཤུད་བྱུང་། རྗེས་
སུ་འབྲངས་ནས་སླེབས་པའི་མེ་གསོད་རུ་མི་གཞན་དག་ཀྱང་འཕྲོར་མཐུད་ནས་མར་
འབབ་པར་བྱེད། སྐབས་ཐོག་དེ་ལ། མེ་གསོད་སྐས་རིང་ཞིག་ཁྱེར་ནས་སླེབས་བྱུང་ལ།
སྐས་རིང་ཡར་བསླངས་ཏེ་བྱ་འདབ་དང་ཉེ་ཞིང་མེ་ལྕེ་ཕྱིར་མཆེད་པ་དང་སྲོག་བསྡོས་
ནས་འོ་དོད་འབོད་པའི་སྒེའུ་ཁུང་དེའི་ཐད་དུ་བཙུགས་བྱུང་། ཡིན་ནའང་མི་ཚང་མའི་
སེམས་ལ་ཧ་ཅང་འཕྱི་སོང་སྙམ། མི་ཚོགས་ཀྱིས་སྐད་བརྒྱབ་ནས། ‘གསོན་ཡོད་པའི་མི་
ཡོད་མི་སྲིད། མེ་གསོད་རུ་གཙོའང་བསྲེགས་ཚར་སོང་། ཚར་སོང་། ཁོ་ཚོ་ཚང་མ་ཤི་
ཟིན་པ་རེད་ཟེར། གློ་བུར་དུ། མེ་གསོད་རུ་གཙོའི་ནག་ཆལ་བའི་ངོ་གདོང་སྒེའུ་ཁུང་གི་
མཐའ་སྐྱོར་འགྲམ་དུ་མངོན་བྱུང་། ལུས་ཀྱི་སྟོད་སྨད་ཧྲིལ་པོར་མེ་འོད་ཀྱིས་དམར་པོར་
བསྒྱུར་འདུག །སྐྱོར་ཤིང་ལ་འཐམས་པའི་བུད་མེད་དེ་ཁོའི་མགྲིན་པར་དམ་པོར་འཁྱུད་
ཅིང་། ཁོས་དཔུང་པ་གཉིས་ཀྱིས་བུད་མེད་དེའི་རྐེད་པར་འཐམས་ནས་ཤུགས་ཆེན་ངང་
ཡར་འཐེན་ཏེ་ཁང་པའི་ནང་དུ་བཞག །མི་ཚོགས་ཀྱི་ཁྲོད་ནས་རྣམ་པ་སྣ་ཚོགས་པའི་
འབོད་སྒྲ་བསྒྲགས་ཏེ་མེ་སྐྱོན་གྱི་འགད་གཏོར་སྒྲ་ཡང་ཟིལ་གྱིས་མནན་བྱུང་། ད་དུང་མི་
གཞན་ཡང་ཡོད་པ་རེད། ཁོ་ཚོ་ཇི་ལྟར་མར་འབབ་བམ། ཁང་ཀླད་དུ་གཏད་པའི་སྒེའུ་
ཁུང་གཞན་དེའི་འགྲམ་དུ་བཙུགས་པའི་སྐས་རིང་དེ་ཁོ་ཚོ་ཡོད་སའི་སྒེའུ་ཁུང་འདབས་
དང་ད་དུང་བར་ཐག་རིང་པོ་ཡོད་པས། ཁོ་ཚོ་ཇི་ལྟར་ཡར་འགོའ མ། མི་རྣམས་ཀྱིས་
དཔྱད་གླེང་སྣ་ཚོགས་བྱེད་བཞིན་པའི་སྐབས་དེར། མེ་གསོད་རུ་མི་ཞིག་སྒེའུ་ཁུང་གི་ཕྱི་
རོལ་ཏུ་འགོས་ཏེ་རྐང་པ་གཡས་པ་སྒེའུ་ཁུང་འདབས་སུ་སྤོས་ཤིང་རྐང་པ་གཡོན་པ་སྐས་
རིང་སྟེང་བཞག་ནས་ཀྲོང་ངེར་བར་སྣང་དུ་ལངས་བྱུང་། རུ་མི་གཞན་དག་གིས་འགྲུལ་
པ་རེ་རེ་བཞིན་ཁོ་ལ་སྤྲད་ཅིང་། ཁོས་དེ་དག་སྐས་རིང་གི་འོག་ན་ཡར་ཡོང་བཞིན་པའི་
རུ་མི་གཞན་ཞིག་ལ་སྤྲད། འགྲུལ་པ་དག་སྐས་རིང་སྟེང་དུ་སྤོས་རྗེས་གཅིག་རྗེས་གཉིས་
མཐུད་ཀྱིས་མར་བབས་ཤིང་། གཤམ་དུ་ཡོད་པའི་རུ་མི་གཞན་དག་གིས་ཁོ་ཚོར་རོགས་
རམ་བྱེད། ཐོག་མར་འབབ་མཁན་ནི་ད་སྔོན་སྒེའུ་ཁུང་གི་མཐའ་སྐྱོར་དུ་དཔྱངས་པའི་
བུད་མེད་དེ་རེད།དེའི་རྗེས་སུ་བུ་མོ་ཆུང་ངུ་ཞིག་དང་།ད་དུང་བུད་མེད་གཞན་ཞིག་དང་
བགྲེས་པོ་ཞིག །འགྲུལ་པ་ཡོངས་རྫོགས་ཉེན་ཁ་ལས་ཐར་སོང་། བགྲེས་སོང་གི་རྗེས་ནས་
ཁང་པའི་ནང་དུ་ཡོད་པའི་མེ་གསོད་རུ་མི་དག་མར་བབས་ཤིང་། ཆེས་རྗེས་མ་ནི་ཆེས་
ཐོག་མར་ཡར་འགོ་མཁན་གྱི་མེ་གསོད་རུ་གཙོ་ཁོ་རེད་པས། མི་རྣམས་ཀྱིས་མཉམ་
གཅིག་ཏུ་ཐལ་མོ་བརྡབས་ནས་ཁོ་ཚོར་དགའ་བསུ་ཞུས། མཇུག་མཐར་ཆེས་ཐོག་མར་
མཆོངས་ཏེ་མི་སྲོག་བསྐྱབས་ཤིང་ཆེས་མཇུག་མཐར་མར་བབས་ཡོང་མཁན་ཏེ། ཐེངས་
དུ་མར་ཉེན་ཁར་གདོང་གཏད་དེ་ཤི་གསོན་འཛེམ་མེད་བྱེད་པའི་དཔའ་རྒོད་…………མེ་
གསོད་རུ་ཁག་གི་རུ་གཙོ་སླེབས་བྱུང་བའི་དུས་སུ། མི་རྣམས་ཀྱིས་སྤྲོ་སེམས་འཁོལ་བས་
དགའ་འབོད་བྱས་ཤིང་། ལག་པ་བསྲིངས་ནས་ཁོ་ལ་གུས་འདུད་ཞུས། མི་ཚང་མའི་
སེམས་ཁོང་དུ་མོས་གུས་དང་བཀའ་དྲིན་གྱིས་ཡོངས་སུ་ཁེངས་ཏེ་གཡུལ་ལས་རྒྱལ་བའི་
དཔའ་རྒོད་གཞིས་སུ་ལོག་པ་ལྟར་དགའ་བསུ་བྱས། ཡུན་རིང་མ་འགོར་བར། ཀྲུའུ་ཟེ་
ཕའེ་ལི་པེ་ནོའུ་ཞེས་པའི་མི་སྤྱིར་བཏང་བའི་མིང་འདི་དང་ཁོའི་དཔའ་བོའི་མཛད་རྗེས་
དེ་དམངས་ཁྲོད་དུ་ཁྱབ་པར་གྱུར་ཁྱོད་ཀྱིས་ཤེས་ཀྱིན་འདུག་གམ། འདི་ནི་དཔའ་
སྤོབས་རེད། འདི་ནི་སེམས་པའི་གཏིང་རུམ་ནས་ཡོང་ཞིང་ཚུལ་འཆོས་ཀྱི་དྲི་མ་དང་
བྲལ་བ་ཡིན་ལ། གནད་འགག་གི་སྐབས་སུ་གཡོ་འགུལ་སྤུ་ཙམ་ཡང་ཡོད་མི་སྲིད། མི་
གཞན་དཀའ་ཁག་ལ་འཕྲད་ཡོད་པའི་སྐབས་སུ། ཁོ་ནི་གློག་དམར་བཞིན་འཛེམ་བག་
ཅི་ཡང་མེད་པར་གདོང་མཆོངས་བྱ་ངེས། དུས་ཚོད་ཡོད་ཚེ། ངས་ཁྱོད་ཁྲིད་ནས་མེ་
གསོད་རུ་མིས་ཇི་ལྟར་སྦྱོང་བརྡར་བྱེད་པར་བལྟ་རུ་འགྲོ། ཁྱོད་ཁྲིད་ནས་དཔའ་རྒོད་ལི་
པེ་ནོའུ་ལ་མཇལ་ཙམ་བྱ། ཁོ་ངོ་ཤེས་པར་ཁྱོད་རང་ཧ་ཅང་དགའ་སྲིད། དེ་ཨེ་
རེད” གསུངས།
ངས་ལན་དུ་དེ་འདྲ་རེད་ཅེས་བཤད།
ཡབ་ཆེན་གྱིས་“དེ་ནི་ཁོ་རེད” གསུངས་སོང་།
ངས་མྱུར་དུ་མགོ་དཀྱོགས་ནས་བལྟས་པ་ན། སྐབས་དེར་མེ་གསོད་རུ་མིས་བརྟག་
བཤེར་བྱས་ཚར་ཏེ་ཁང་པ་བརྒྱུད་དེ་སྒོར་འབུད་རྩིས་བྱེད་ཀྱིན་འདུག
ཡབ་ཆེན་གྱིས་ཁོ་གཉིས་ལས་བྱས་རྗེས་རྟགས་མ་བཏགས་ཡོད་པའི་མི་གཟུགས་
ཐུང་དེ་བསྟན་ནས་ང་ལ། “མྱུར་དུ་སོང་སྟེ་རུ་གཙོ་ལི་པེ་ནོའུ་ལ་ལག་འཇུ་བྱོས་
ཤིག” གསུངས།
རུ་གཙོ་ལི་པེ་ནོའུ་ཡིས་གོམ་པ་ལེན་མཚམས་བཞག་སྟེ།འཛུམ་དམུལ་དང་བཅས་
ང་ལ་ལག་འཇུ་ཞིག་བྱས་ཤིང་། འཚམས་འདྲིའི་སྐད་ཆ་བཤད་རྗེས་སྒོར་བུད་སོང་།
ཡབ་ཆེན་གྱིས་ང་ལ། “ཁོང་ཉིད་སེམས་སུ་དམ་པོར་ཆོངས་ཤིག །དེའི་རྒྱུ་མཚན་
ནི་མི་ཚེ་རིང་མོར་ཁྱོད་ལ་ལག་འཇུ་བྱེད་མཁན་ཁྲི་སྟོང་མང་པོ་ཡོད་ཀྱང་། དོན་དངོས་
སྟེང་ལག་འཇུ་བྱ་རིན་ཡོད་པ་རེ་གཉིས་ལས་ཡོད་མི་སྲིད” གསུངས་སོང་། །

ཡུམ་ཆེན་བཙལ་བའི་ཟིན་བྲིས། (ཟླ་རེའི་གཏམ་རྒྱུད)

ལོ་དུ་མའི་སྔོན་དུ། བཟོ་པའི་ཁྱིམ་ཚང་ནས་སྐྱེས་ཤིང་ལོ་ན་བཅུ་གསུམ་ལ་སོན་
པའི་བྱིས་པ་ཞིག་ཡོད། ཁོ་རང་གཅིག་པུ་ཁེར་རྐྱང་ངང་ཇེ་ནོ་ཝ་ནས་མེ་གླིང་ལྷོ་མར་
ཡུམ་ཆེན་འཚོལ་དུ་སོང་།
རྐྱེན་ངན་འཕྲོ་མཐུད་ཀྱིས་བྱུང་བས། བྱིས་པ་འདིའི་ཁྱིམ་ནང་ཧ་ཅང་དབུལ་
ཕོངས་སུ་གྱུར་ཅིང་བུ་ལོན་རི་ལྟར་ལྕི། ལོ་གཉིས་ཀྱི་སྔོན་དུ། ཁོའི་ཡུམ་ཆེན་གྱིས་སྒོར་
མོ་བཙལ་ཏེ་བུ་ལོན་འཇལ་བའི་ཆེད་དུ། ཨ་ཀེན་ཐིན་གྱི་རྒྱལ་ས་པུ་དབྱི་ནོ་སི་ཨེ་རི་
སིར་སོང་སྟེ་ཁྱིམ་ཚང་ཕྱུག་པོ་ཞིག་གི་གཡོག་མོ་བྱས། གནས་དེ་གར་གཡོག་མོ་བྱས་ན་
གླ་ཆ་འབེལ་བོ་ཡོད་པ་སྟེ། ལོ་འགའ་ཡི་ནང་དུ་སྒོར་མོ་སྟོང་ཕྲག་འགའ་རེ་བསྣམས་
ནས་ཕྱིར་རྒྱལ་ནང་དུ་ལོག་གིན་ཡོད་པས། བུད་མེད་མི་ཉུང་བ་ཞིག་གིས་བསམ་ཚུལ་
འདི་འདྲ་བ་བཅངས་ཏེ་འགྲུལ་ལམ་རིང་མོ་བརྒྱུད་ནས་མེ་གླིང་ལྷོ་མར་འགྲོ་བཞིན་
ཡོད། སྙིང་རྗེའི་ཡུལ་དུ་གྱུར་པའི་ཡུམ་ཆེན་དེར་བུ་གཉིས་ཡོད་ཅིང་། བུ་གཅིག་ནི་ལོ་
ན་བཅོ་བརྒྱད་ལ་སོན་པ་དང་གཅིག་ནི་ལོ་ན་བཅུ་གཅིག་ལ་སོན་ཙམ་ཡིན། ཁོ་མོ་བུ་
གཉིས་དང་ཁ་འབྲལ་བའི་སྐབས་སུ་སེམས་སྡུག་སྟེ་མིག་ཆུ་མང་པོ་བཏོན། ཡིན་ནའང་
ཁོ་མོས་སྤོབས་པ་བསྐྱེད་ཅིང་མཛེས་སྡུག་གི་རེ་བ་སེམས་སུ་བཅངས་ནས་བུད་སོང་ལ།
ལམ་བར་ཧྲིལ་པོར་བགེགས་རྐྱེན་ཅི་ཡང་མ་བྱུང་། ཁོ་མོ་པུ་དབྱི་ནོ་སི་ཨེ་རི་སིར་སླེབས་
འཕྲལ་ཡུན་རིང་པོར་དེ་གར་ཚོང་ཁང་གཉེར་མཁན་གྱི་ཇེ་ནོ་ཝའི་མི་ཁོ་མོའི་ཁྱོ་
གའི་མ་སྤུན་བརྒྱུད་དེ། ཨ་ཀེན་ཐིན་གྱི་ཁྱིམ་ཚང་བཟང་པོ་ཞིག་གི་ཞབས་ཞུ་མ་བྱས།
ཁྱིམ་ཚང་འདིས་ཁོ་མོར་བརྩི་འཇོག་བཟང་པོ་བྱེད་ཅིང་གླ་ཆ་བྱིན་པའང་ཧ་ཅང་མཐོ།
ཐོག་མའི་དུས་རིམ་ནང་དུ། ཁོ་མོས་སྔོན་གྱི་ཁ་ཆད་བཞིན་ཁྱིམ་ནང་དུ་ངེས་གཏན་
ངང་འཕྲིན་ཡིག་གི་འབྲེལ་གཏུག་བྱས། ཁོ་ཚོས་ཁ་ཆད་བྱས་ཡོད་པ་སྟེ། ཁོ་མོའི་ཁྱོ་གས་
ཐོག་མར་འཕྲིན་ཡིག་མ་སྤུན་ལ་བསྐུར་པ་དང་། མ་སྤུན་གྱིས་གཞི་ནས་ཁོ་མོར་འཕྲོད་
པར་བྱེད་པའམ། ཁོ་མོས་འཕྲིན་ཡིག་ཁྱོ་གའི་མ་སྤུན་ལ་སྤྲད་རྗེས་ཁྱོ་གའི་མ་སྤུན་གྱིས་
འཕྲིན་ཡིག་གི་མཇུག་ཏུ་ཚིག་འགའ་བྲིས་ཏེ་ཇེ་ནོ་ཝར་བསྐུར་པ་རེད། ཁོ་མོས་ཟླ་རེར་
སྒོར་བརྒྱད་ཅུ་འཚོལ་གྱིན་ཡོད་ཅིང་། བཀོལ་ཡུལ་གཞན་མི་འདུག་པས། ཟླ་གསུམ་
རེའི་ནང་དུ་ཁྱིམ་ནང་དུ་སྒོར་མོ་མི་ཉུང་བ་ཞིག་བསྐུར་གྱིན་ཡོད། ཁྱོ་ག་ནི་གནས་
ལུགས་ལ་བརྩི་འཇོག་བྱེད་མཁན་ཞིག་ཡིན་པས། རིམ་བཞིན་ཆེས་བྲེལ་བའི་བུ་ལོན་
འཇལ་ཚར་ཏེ་མཚན་སྙན་བསྐྱར་གསོ་བྱས། དེ་དང་ལྷན་དུ་ཁྱོ་གས་སྡོད་པ་མེད་པར་བྱ་
བ་བསྒྲུབས་ཤིང་། རང་ཉིད་ཀྱང་རང་གིས་བསྒྲུབས་པའི་བྱ་བར་ཡིད་ཚིམ་གྱིན་པར་མ་
ཟད། ཆུང་མ་སྔ་མོ་ནས་ཁྱིམ་དུ་ལོག་པར་རེ་སྒུག་བྱེད་དེ། ཁོ་མོ་མེད་ཚེ་ཁྱིམ་ནང་
ཡོངས་རྫོགས་འཁྱག་པོར་གྱུར་པའི་ཚོར་སྣང་སྐྱེས་ལ། དེ་བས་ཀྱང་བུ་ཆུང་བས་ཡུམ་
ཆེན་དྲན་གྱིན་ཡོད་ཅིང་། ཁོ་རང་སེམས་ཧ་ཅང་སྐྱོ་སྟེ་ཡུམ་ཆེན་དང་བྲལ་བའི་གདུང་
བ་བཟོད་བསྲན་བྱ་ཐབས་བྲལ།
ཁོ་མོ་སོང་ནས་ལོ་ངོ་གཅིག་འགོར་སོང་། ཡིན་ནའང་ཁོ་མོས་བྲིས་པའི་འཕྲིན་
ཡིག་རིང་པོ་ཞིག་ཏུ་ཁོ་མོའི་ལུས་པོ་མི་བདེ་བར་གྱུར་ཚུལ་བཤད་པ་ནས་བཟུང་། ཁྱིམ་
ནང་ནས་ཡང་བསྐྱར་ཁོ་མོའི་ཕྱོགས་ཀྱི་གནས་ཚུལ་ཅི་ཐོས་རྒྱུ་མ་བྱུང་། ཁོ་ཚོའི་མ་
སྤུན་ལ་འཕྲིན་ཡིག་གཉིས་བསྐུར་ཀྱང་འཕྲིན་ལན་ཡོང་རྒྱུ་མི་འདུག— ཡང་ཁོ་མོ་གླ་
གཡོག་བྱེད་པའི་ཨ་ཀེན་ཐིན་གྱི་ཁྱིམ་ཚང་དེ་ལ་འཕྲིན་ཡིག་བསྐུར་ཀྱང་འཕྲིན་ལན་
མི་འདུག་སྟེ།ཕལ་ཆེར་ས་གནས་སམ་རུས་མིང་བྲིས་འཆུགས་ཏེ་འཕྲིན་ཡིག་མ་འཕྲོད་
པ་འདྲ། ཁྱིམ་མི་དག་གིས་ཁོ་མོར་རྐྱེན་ངན་འདྲ་བྱུང་སོང་བ་ཨེ་ཡིན་སྙམ་སྟེ་སེམས་
ཁྲལ་བྱས་ཤིང་། ཡང་བསྐྱར་པུ་དབྱི་ནོ་སི་ཨེ་རི་སིར་ཡོད་པའི་དབྱི་ཐ་ལིའི་གཞུང་ཚབ་
ཁང་དུ་འཕྲིན་ཡིག་བྲིས་ཏེ་ཁོ་ཚོས་བརྟག་དཔྱད་བྱེད་པའི་རེ་བ་ཞུས། ཟླ་གསུམ་འགོར་
རྗེས། གཞུང་ཚབ་ཁང་གིས་འཕྲིན་ལན་སླེབས་ཤིང་། ཁོ་ཚོས་ཚགས་པར་སྟེང་དུ་མི་
འཚོལ་བརྡ་ཁྱབ་བཀོད་ཀྱང་། མདུན་དུ་ཡོང་བའི་མི་མེད་པར་མ་ཟད། ད་དུང་གནས་
ཚུལ་ཅི་རིགས་མཁོ་སྤྲོད་བྱེད་པའི་མིའང་མི་འདུག་ཟེར། དེས་ན་དོན་དག་ག་གེ་མོའི་
ཕྱིར་ཏེ། དཔེར་ན་གཡོག་མོ་བྱས་པ་དེས་ཁྱིམ་མིའི་མཚན་སྙན་ལ་གནོད་པར་དོགས་
ནས། གཞུང་བཟང་བུད་མེད་འདིས་རང་མིང་ངོ་མ་སྦ་གསང་མི་བྱེད་ག་མེད་བྱུང་བ་
ཡིན་ཡང་སྲིད། དེ་ལས་གཞན་ད་དུང་དོན་དག་གཞན་ཅི་ཞིག་འབྱུང་སྲིད་དམ། ཡང་
ཟླ་འགའ་འགོར་སོང་། སྔར་བཞིན་གནས་ཚུལ་ཅི་ཡང་ཐོས་མ་བྱུང་བས་ཁྱིམ་མི་གསུམ་
པོ་རེ་ཆད་དུ་གྱུར་ལ། བུ་ཆུང་བའི་སྐྱོ་བ་ནམ་ཡང་སངས་ཐབས་མ་བྱུང་། ཇི་ལྟར་བྱའམ།
སུ་ཞིག་ལ་སྐྱབས་སུ་རེའམ། ཐོག་མར་ཡབ་ཆེན་གྱིས་མེ་གླིང་ལྷོ་མར་ཕྱིན་ནས་ཆུང་མ་
འཚོལ་སྙམ་མོད། ཡང་བྱ་བ་ནི་ཅི་བྱེད་དམ། སུ་ཞིག་གིས་བྱིས་པ་གཉིས་ཀ་བདག་སྐྱོང་
བྱེད་དམ། བྱིས་པ་ཆེ་བའང་འཚོལ་དུ་འགྲོ་མི་རུང་། ཁོས་ད་སོ་མར་སྒོར་མོ་འཚོལ་མགོ་
བརྩམས་མ་ཐག་པ་ཡིན་པར་མ་ཟད། ཁྱིམ་ནང་དུ་ཁོས་བཙལ་བའི་སྒོར་མོ་མཁོ་གལ་
ཧ་ཅང་ཆེ། ཕ་བུ་གསུམ་གས་སྡོད་ཐབས་མེད་པའི་སེམས་ཁྲལ་གྱི་ཀློང་ནས་འཚོ་བ་
བསྐྱལ་ཅིང་། ཉིན་རེ་བཞིན་སྡུག་བསྔལ་བའི་གླེང་གཞི་གཅིག་ཁོ་ན་བསྐྱར་ཟློས་བྱེད་
པའམ། ཕན་ཚུན་གྱི་གདོང་ལ་ཅེར་ནས་ཁ་བརྡ་ཅི་ཡང་མི་འདུག །དགོང་མོ་ཞིག་ལ།
བུ་ཆུང་བ་མར་ཁོ་ཡིས་གློ་བུར་སེམས་ཐག་བཅད་དེ་ཡབ་ཆེན་ལ། “ང་རང་མེ་གླིང་ལྷོ་
མར་ཡུམ་ཆེན་འཚོལ་དུ་འགྲོ་རྒྱུ་ཡིན” ཟེར། ཡབ་ཆེན་སེམས་སྡུག་གིས་མགོ་བོ་དུད་
དེ་ལན་བཏབ་མ་བྱུང༌། ཡབ་ཆེན་གྱིས་སེམས་པ་ནི་བུ་ཆུང་བའི་བསམ་ཚུལ་ཧ་ཅང་
ལེགས་པོ་འདུག་མོད། འོན་ཀྱང་དེ་ནི་དཔེ་མི་སྲིད་པ་ཞིག་རེད། ཁོ་ད་སོ་མར་ལོ་བཅུ་
གསུམ་ལ་སོན་པ་ཡིན་ཞིང་། གཅིག་པུ་བཤུལ་རིང་བརྒྱུད་ཅིང་རྒྱ་མཚོ་བརྒལ་ནས་མེ་
གླིང་ལྷོ་མར་ཕྱིན་ཚེ། ལམ་བར་ཁོ་ན་ནས་ཀྱང་ཟླ་ངོ་གཅིག་འགོར་འགྲོ་བ་རེད། ཡིན་
ནའང་བུ་ཆུང་བས་ཨུ་ཚུགས་མཐར་སྐྱེལ་བྱས་སོང་ལ། ཉི་མ་རེ་རེར་ཡབ་ཆེན་ལ་རང་
གི་གནས་ལུགས་རྒྱས་བཤད་བྱས་པ་སྟེ། ཁོས་བཤད་རྒྱུར། “བྱིས་པ་གཞན་དག་ཚང་མ་
སོང་ཟིན་འདུག་ཅིང་ཁོ་ཚོ་ད་དུང་ང་ལས་ལོ་ཆུང་བ་རེད། གྲུ་རུ་བསྡད་པ་ན་ང་ཡང་
བྱིས་པ་གཞན་དག་དང་འདྲ་བར་གནས་དེར་སླེབས་ཐུབ། གནས་དེར་སླེབས་འཕྲལ་
ངས་མྱུར་མོར་ཨ་ཁུའི་ཚོང་ཁང་རྙེད་ཐབས་བྱེད། དེ་གར་དབྱི་ཐ་ལིའི་མི་ཧ་ཅང་མང་
བས་ང་ལ་ལམ་སྟོན་པའི་མི་ཞིག་ཡོད་སྲིད། ཨ་ཁུ་རྙེད་པ་ན་གཞི་ནས་ཡུམ་ཆེན་རྙེད་
ཐུབ། གལ་ཏེ་ཨ་ཁུ་མ་རྙེད་ནའང་ང་གཞུང་ཚབ་ཁང་དུ་སོང་ནས་ཨ་ཀིན་ཐིན་གྱི་ཁྱིམ་
ཚང་དེ་བཙལ་ཆོག །གང་ལྟར་དོན་དག་ཅི་དང་གང་བྱུང་ཡང་། གནས་དེ་གར་མི་སུས་
ཀྱང་ལས་ཀ་རྙེད་ཀྱིན་འདུག་པས། ངས་ཀྱང་ལས་ཀ་ཞིག་བཙལ་ན་མ་མཐའ་ཡང་རང་
ཁྱིམ་དུ་ལོག་པའི་ལམ་གླ་ཙམ་རྙེད་ངེས་རེད” ཅེས་བཤད། འདི་ལྟར་ཁོས་རིམ་བཞིན་
ཡབ་ཆེན་ཡིད་འཐད་ཡོང་དུ་བཅུག་སོང་། ཡབ་ཆེན་གྱིས་ཁོ་ལ་ཧ་ཅང་ཡི་རང་བྱེད་དེ།
ཁོའི་བསམ་གཞིག་བྱས་པ་ཞིབ་ཚགས་ཡིན་ཞིང་སྙིང་སྟོབས་ལྡན་པར་མ་ཟད། དུས་
རྒྱུན་གྲོན་ཆུང་བསྲི་ཚགས་བྱ་མཁས་པ་དང་སྡུག་བསྲན་བྱེད་ཕོད་པ་ཡིན། ཡ་རབས་ཀྱི་
གཤིས་སྤྱོད་འདི་དག་གིས་ཁོ་རང་དུངས་པའི་ཡུམ་ཆེན་འཚོལ་དུ་འགྲོ་བར་རམ་
འདེགས་དང་ཡིད་ཆེས་བསྣན་སོང་། གཞན་ཡང་གྲུ་གཟིངས་ཆེན་པོ་ཞིག་གི་དེད་
དཔོན་ནི་ཡབ་ཆེན་གྱི་ངོ་ཤེས་ཤིག་གི་གྲོགས་པོ་ཡང་ཡིན་པས། གནས་ཚུལ་གསལ་
པོར་བཤད་པ་ན།དེད་དཔོན་དེས་ཨ་ཀེན་ཐིན་ལ་འགྲོ་བའི་གྲུ་ཆེན་གྱི་ཨང་རིམ་གསུམ་
པའི་འཁོར་ཁང་གི་གླ་ཆ་མི་དགོས་པའི་འཛིན་བྱང་ཞིག་འཚོལ་རྒྱུ་ཁས་བླངས་སོང་།
འདི་ལྟར་ཡབ་ཆེན་གྱིས་སོམ་ཉི་ལན་མང་བྱས་མཐར་གཞི་ནས་ཡིད་འཐད་བྱུང་སྟེ་
ལམ་ལ་ཆས་པའི་ཉི་མའང་གཏན་འཁེལ་བྱས། ཡབ་ཆེན་གྱིས་ཁོ་ལ་ལམ་ཆས་གྲ་སྒྲིག་
བྱས་པ་དང་། ཁུག་མའི་ནང་དུ་དངུལ་སྒོར་འགའ་བཅུག་པར་མ་ཟད། མ་སྤུན་གྱི་སྡོད་
གནས་བྲིས་ཏེ་ཁོ་ལ་སྤྲད་པ་དང་། གནམ་གཤིས་དྭངས་པའི་ཟླ་བཞི་པའི་དགོང་དྲོ་ཞིག་
ལ་ཁོ་ཁྲིད་ནས་གྲུ་གཟིངས་ཀྱི་སྟེང་དུ་བསྐྱལ། ཡབ་ཆེན་གྱི་མིག་ཟུང་མཆི་མས་ཁེངས་
བཞིན་གྲུ་གཟིངས་ཀྱི་སྐས་འགྲམ་ནས་ཁོ་ལ་མཇུག་མཐའི་གྱེས་ཕྱག་གི་འོ་བྱས་
ཏེ། “མར་ཁོ། ངའི་གཅེས་ཕྲུག །སྐྲག་སྣང་སྐྱེས་མི་དགོས། ཐེངས་འདིའི་ཁྱོད་ཀྱི་འགྲུལ་
བཞུད་ཀྱི་དམིགས་ཡུལ་ནི་བླ་ན་མེད་པ་ཞིག་ཡིན་པས། དཀོན་མཆོག་གིས་ཁྱོད་ལ་
མགོན་སྐྱབས་གནང་ངེས་ཡིན” ཞེས་གསུངས།
སྙིང་རྗེའི་ཡུལ་དུ་གྱུར་པའི་མར་ཁོ་ཡིས་སྔོན་ནས་སེམས་ཐག་གཙང་བཅད་ཀྱིས་
ཡུམ་ཆེན་འཚོལ་བའི་འགྲུལ་བཞུད་ཀྱི་གཟི་བརྗིད་ལྡན་པའི་ཚོད་བགམ་དང་ལེན་བྱས་
ཡོད་མོད། ཡིན་ནའང་། ཡིད་དུ་འོང་བའི་ཇེ་ནོ་ཝ་ཁོའི་མིག་ལམ་གྱི་རྒྱ་མཚོ་དང་ནམ་
མཁའི་དབྱེ་ཐིག་སྟེང་ནས་དལ་བ་དལ་བུར་ཡལ་བར་གྱུར་ཅིང་། གྲུ་གཟིངས་ཆེན་པོ་
མཐའ་ཡས་པའི་རྒྱ་མཚོའི་སྟེང་ནས་རྒྱང་རིང་ནས་རྒྱང་རིང་དུ་གྱེས་པ་དང་།གྲུ་སྟེང་གི་
ཕྱོགས་ཀུན་ཏུ་ཕྱི་རྒྱལ་དུ་གཞིས་སྤོ་བྱེད་པའི་ཞིང་པས་ཁེངས་འདུག་པས། ཁོ་ལ་ངོ་ཤེས་
གཅིག་ཀྱང་མེད་པར་གཅིག་པུ་གྲོགས་མེད་ཁེར་རྐྱང་དུ་གྱུར་ཏེ། རེ་བ་ཡོད་ཚད་རྡོག་
ཁྲེས་ཆུང་ཆུང་གཉིས་ཀའི་ནང་དུ་བཅོལ་པའི་སྐབས་སུ། ཁོའི་བློ་སྤོབས་ཡོད་ཚད་དེ་མ་
ཐག་ཏུ་འཇའ་བཞིན་ཡལ་བར་གྱུར། ཐོག་མའི་ཉིན་གཉིས་ཀྱི་ནང་དུ། ཁོ་ནི་ཁྱི་ཕྲུག་
ཅིག་དང་འདྲ་བར་གྲུ་གཟིངས་ཀྱི་པང་གཅལ་དུ་འཁུམས་ནས་བསྡད་ཅིང་། བཟའ་ཆས་
བཟའ་མི་འདོད་ལ་སྐོམ་ཆུ་འཐུང་མི་འདོད་པར་ངུ་སྙིང་ཁོ་ན་འདོད། བཀྲ་མི་ཤིས་པའི་
སྔ་ལྟས་སྣ་ཚོགས་པ་ཞིག་ཀླད་པའི་ནང་དུ་འཁོར་སྐྱོད་ཀྱིས་ཡོང་ཞིང་། ཆེས་སྡུག་བསྔལ་
བར་བྱེད་པ་ནི། ཆེས་འཇིགས་སུ་རུང་བའི་བསམ་ཚུལ་ཞིག་ནམ་ཡང་སྡོད་པ་མེད་པར་
ཁོའི་ཀླད་པའི་ནང་དུ་འཁོར་སྐྱོད་བྱས་ནས་མི་གཏོང་བ་སྟེ། དེ་ནི་ཡུམ་ཆེན་ཚེ་ལས་
འདས་ཟིན་པ་དེ་རེད། ཁོ་རང་མྱ་ངན་གྱིས་གདུངས་ཏེ་གཉིད་གཏན་ནས་མི་ཁུགས་
ཤིང་། ཀླད་པའི་ནང་དུ་ནམ་ཡང་མི་རྒྱུས་མེད་ཅིག་གི་ངོ་གདོང་ཤར་ཡོང་སྟེ་བར་སྣང་
ནས་ཤ་ཚ་སྙིང་རྗེ་ཡིས་ཁོ་ལ་བལྟས་འདུག་པ་དང་། ད་དུང་ཁོའི་རྣ་རྩར་གཏད་ནས་སྐད་
ཤུབ་བུས་“ཁྱོད་ཀྱི་ཡུམ་ཆེན་ཚེ་ལས་འདས་ཟིན” ཟེར་བས། ཁོས་དངངས་འབོད་བྱེད་
ཀྱིན་གཉིད་ལས་སད་འོང་ཞིང་། གཉིད་ལས་སད་རྗེས་གཞི་ནས་རྨི་ལམ་ཡིན་པ་རྟོགས་
འགྲོ། གྲུ་གཟིངས་ཀྲི་པོའུ་ལོ་ཐི་མཚོ་འགག་བརྒྱུད་ནས་ནུབ་ཀྱི་རྒྱ་མཚོ་ཆེན་པོར་
འཛུལ་བའི་རྗེས་སུ། མར་ཁོའི་བློ་སྤོབས་སླར་ཡང་རྒྱས་པར་གྱུར་ཅིང་ཡང་བསྐྱར་ཡིད་
ཆེས་ཀྱིས་ཁེངས་པར་གྱུར། ཡིན་ནའང་དེ་ནི་སྐབས་ཐོག་ཙམ་རེད། མུ་མེད་པའི་རྒྱ་
མཚོ་ཆེན་པོ་བལྟས་པས་ཕ་མཐའ་མི་མངོན་ཞིང་། མཁའ་དབུགས་ཀྱི་དྲོད་ཚད་རིམ་
བཞིན་ཡར་འཕར་བྱུང་། མཐའ་འཁོར་ནི་སྔར་བཞིན་སེམས་སྐྱོ་ཞིང་ཉམ་ཐག་པའི་ཞིང་
པ་དེ་དག་རེད་པས། ཁེར་རྐྱང་གི་ཚོར་བ་སླར་ཡང་ཁོ་རང་ལས་རྒྱལ་སོང་། ཉི་མ་རེ་རེ་
སུན་སྣང་གི་ཁྲོད་ནས་ཕར་བསྐྱལ་བས། ཁོ་ནི་ནད་པ་བཞིན་དུ་དྲན་ཤེས་འཐོར་ཅིང་
དུས་ཚོད་ཀྱི་བཞུར་རྒྱུན་བརྗེད་པར་གྱུར། ཁོའི་སྣང་བ་ཞིག་ལ་མཚོ་ཐོག་ནས་ལོ་ངོ་
གཅིག་ཙམ་ལ་འཁྱམས་ལྡོམ་བྱས་སོང་པའི་སྣང་བ་སྐྱེས། ཞོགས་པ་རེ་རེར་གཉིད་ལ
སད་དེ་མུ་མཐའ་མེད་པའི་རྒྱ་མཚོ་མཐོང་བ་ན། རང་ཉིད་སྔར་བཞིན་གྲོགས་མེད་ཁེར་
རྐྱང་ངང་མེ་གླིང་ལྷོ་མར་བསྐྱོད་པའི་ལམ་བར་དུ་ཡོད་པ་ཤེས་ཤིང་། བཞུད་ལམ་གྱི་
རྒྱང་ཐག་ལ་ཧ་ལས་པར་བྱེད། ཡིད་དུ་འོང་བའི་འཕུར་ཉ་དུས་ངེས་མེད་དུ་གྲུ་གཅལ་
དུ་མཆོངས་ཡོང་བ་དང་། དགོང་དྲོའི་དུས་སུ་ནུབ་ཀྱི་རྒྱ་མཚོ་ཆེན་མོའི་སྟེང་ནས་ཚ་
ཁུལ་མཚོ་ངོས་ཀྱི་མཚར་སྡུག་ལྡན་པའི་ཉི་ནུབ་ལ་ལྟད་མོར་བལྟས་པ་སྟེ། མཚོ་ཆུ་ནི་
མེ་རིའི་ཞུན་བྲག་བཞིན་དུ་རླབས་ཀྱི་གཉེར་རིས་བཀྲ་བ་ནི། ཁོ་ལ་མཚོན་ན་སྒྱུ་འཕྲུལ་
གྱི་ཡུལ་ལྗོངས་དང་རྨི་ལམ་ལྟ་བུའི་གནས་ཚུལ་ངོ་མཚར་ཅན་ཞིག་རེད།གནམ་གཤིས་
ལ་གདུག་རྩུབ་ཆེ་བའི་སྐབས་སུ། ཁོས་ནམ་ཡང་རང་ཉིད་འཁོར་ཁང་ནང་དུ་བཙུད་
ནས་བསྡད། འཁོར་ཁང་གི་ནང་ཀུན་ཏུ་དངོས་པོ་སྣ་ཚོགས་པ་འཁྱོམ་འགུལ་བྱེད་པའི་
སྒྲ་དང་གས་ཆག་ཏུ་གྱུར་པའི་སྒྲས་ཁྱབ་པ་དང་། ད་དུང་མི་རྣམས་ཀྱིས་ལེ་བདའ་དང་
དམོད་མོ་བྱེད་པའི་སྐད་ཅོར་ཡང་བསྲེས་ཡོང་བས། ཁོའི་སེམས་ངོར་འཇིག་རྟེན་
འཇིག་པའི་ཉིན་མོར་སླེབས་པའི་སྣང་བ་སྐྱེས། སྐབས་རེར་རྒྱ་མཚོའི་སྟེང་རླུང་ཞི་
རླབས་འཇགས་སུ་འགྱུར་བ་དང་།མཚོ་ཆུའི་ཁ་དོག་དམར་ནག་ཏུ་གྱུར་ཅིང་ཚ་གདུག་
བཟོད་པར་དཀའ་བས། ཁོའི་སེམས་སུ་དོན་སྙིང་ཅི་ཡང་མེད་ཅིང་དུས་ཚོད་ཀྱི་བཞུར་
རྒྱུན་འགགས་པར་གྱུར་པའི་སྣང་བ་སྐྱེས། སྐབས་འདིར། ངལ་དུབ་ཀྱིས་མནར་བའི་
འགྲུལ་པ་དག་གྲུ་གཅལ་དུ་ཤི་བ་ལྟར་ཉལ་ཏེ་འགུལ་ཙམ་ཡང་མི་བྱེད་ལ། གྲུ་གཟིངས་
ཀྱང་ནམ་ཡང་དམིགས་སར་བསླེབ་མི་ནུས་པ་ལྟར་སྣང་། ནམ་མཁའ་ཆུ་དང་འབྲེལ་
ཞིང་ཆུ་ནི་ནམ་མཁའ་དང་འབྲེལ་བས། ཁ་སང་དང་དེ་རིང་ངམ།དེ་རིང་དང་སང་ཉིན་
དག་ནི་སྔར་བཞིན་ནམ་ཡང་གཅིག་མཚུངས་སུ་འདུག །མར་ཁོ་གྲུ་གཟིངས་ཀྱི་
མཐའ་སྐྱོར་འགྲམ་དུ་བསྡད་ནས། དུས་ཡུན་རིང་པོར་བླ་འཁྱར་བ་ལྟར་མཐའ་མི་
མངོན་པའི་རྒྱ་མཚོར་ལྟ་བཞིན་གར་ཡོད་མི་ཤེས་པའི་ཡུམ་ཆེན་དྲན་ཞིང་། ཤེས་མེད་
ཚོར་མེད་ངང་ངལ་དུབ་ཀྱིས་མགོ་བོ་དུད་ཅིང་མིག་ཟུང་ཟུམ་སྟེ་གཉིད་པར་འགྱུར།
གཉིད་པ་དང་བསྟུན་ནས་ཡང་བསྐྱར་
རྨི་ལམ་ཁྲོད་ཀྱི་རྒྱུས་མེད་ཀྱི་ངོ་གདོང་
དེས་ཡང་བསྐྱར་བརྩེ་བའི་མིག་གིས་
ཁོ་ལ་བལྟས་འོང་ཞིང་། ད་དུང་རྣ་
འགྲམ་དུ་གཏད་ནས་སྐད་ཤུབ་བུས་
བསྐྱར་ཟློས་ཀྱིས་“ཁྱོད་ཀྱི་ཨ་མ་ཚེ་
ལས་འདས་སོང” ཟེར། སྐད་ཆ་ཐོས་
མ་ཐག་ཁོ་རང་དངངས་འཚབ་ཀྱིས་
སད་འོང་ཞིང་། མིག་ཕྱེ་སྟེ་རྒྱང་རིང་
གི་བྲོ་མེད་ཆོ་མེད་ཀྱི་གནམ་སའི་
དབྱེ་ཐིག་ལ་ཅེར་བཞིན་མུ་མཐུད་དུ་
འཇིགས་སུ་རུང་བའི་རྨི་ལམ་དེར་
ཕྱིར་འདང་བརྒྱབ།
ཉིན་ཉེར་བདུན་གྱི་འགྲུལ་བཞུད་རིང་མོ་ལས། མཇུག་མཐའི་ཉིན་འགའི་ནང་དུ་
ཁོའི་ཚོར་སྣང་ཇེ་བདེར་གྱུར། ཉིན་དེ་ཚོར་རླུང་བུ་འཇམ་ཞིང་ཉི་འོད་དྲོ་བ་དང་།
མཁའ་དབུགས་ཀྱང་དྭངས་ཤིང་བསིལ་བའི་ཁར། མར་ཁོས་ཀྱང་གཞི་ནས་ལོན་བྷར་དྷི་
ཡའི་བགྲེས་པོ་སེམས་བཟང་ཞིག་ངོ་ཤེས་པར་གྱུར། ཁོ་ནི་མེ་གླིང་ལྷོ་མའི་མཁར་གྲོང་རོ་
ས་རི་ཨོའི་ཉེ་འདབས་སུ་ས་ཞིང་བཏབ་ནས་འཚོ་བ་རོལ་གྱིན་པའི་བུ་དེ་འཚོལ་དུ་འགྲོ་
བ་ཡིན་འདུག །མར་ཁོས་བགྲེས་སོང་ལ་རང་ཉིད་ཀྱི་ཁྱིམ་ཚང་དུ་བྱུང་བའི་དོན་དག་
ཚང་མ་རྒྱས་བཤད་བྱས་པ་ན། བགྲེས་སོང་གིས་རྒྱུན་ཆད་མེད་པར་ཁོའི་ཕྲག་པར་ལག་
པས་རྡེབ་བཞིན། “སྐྲག་མི་དགོས། བུ་བཟང་པོ། ཁྱོད་ཀྱིས་ཡུམ་ཆེན་ནད་མེད་སྐྱོན་མེད་
དུ་བཞུགས་པ་མཐོང་ཐུབ་ངེས། ཁོ་མོས་ཁྱོད་མཐོང་བ་ན་ཧ་ཅང་དགའ་སྤྲོ་སྐྱེས་
སྲིད” གསུངས།ལམ་བར་དུ་འགྲོ་གྲོགས་ཡོད་པ་དེས་མར་ཁོར་སེམས་གསོ་ཆེན་པོ་ཐོབ་
ཅིང་། བཀྲ་མི་ཤིས་པའི་བསམ་ཚུལ་དག་ཀྱང་ཇེ་ཉུང་དུ་གྱུར། གྲུ་གཅལ་དུ་བསྡད་པ་ན།
མཚན་མོའི་བར་སྣང་དུ་སྐར་འོད་ཆེམ་ཆེམ་བཀྲ་བ་དང༌། འཁྲིས་སུ་ལོན་བྷར་དྷི་ཡའི་
ཞིང་པ་བགྲེས་སོང་གིས་དུ་བ་རྔུབ་ཀྱིན་ཡོད་ཅིང་། མཐའ་འཁོར་གྱི་རྒྱལ་ཁབ་གཞན་དུ་
གནས་སྤོ་བྱེད་པའི་ཞིང་པ་དག་གིས་གླུ་དབྱངས་ལེན་པར་བྱེད། ཁོས་ཐེངས་གྲངས་མེད་
དུ་རང་ཉིད་པུ་དབྱི་ནོ་སི་ཨེ་རི་སིར་སླེབས་པ་ཀུན་རྟོག་བྱས་ཤིང་། སྲང་ལམ་དེར་ཕྱིན་
པ་ན་ཚོང་ཁང་བཙལ་རྙེད་ཅིང་། ཨ་ཁུའི་མདུན་དུ་བརྒྱུགས་ནས་ཁོ་ལ། “ངའི་ཡུམ་
ཆེན་ཅི་འདྲ་འདུག །ཁོ་མོ་ད་ལྟ་གང་དུ་བཞུགས། མྱུར་དུ་ང་ཁྲིད་ནས་ཁོ་མོ་འཚོལ་དུ་
འགྲོ” ཅེས་བཤད་ཅིང་། དེ་འཕྲལ་ཁོང་གཉིས་མཉམ་དུ་བརྒྱུགས་ཤིང་། སྐས་སྟེང་
བརྒལ་ནས་སྒོ་ཕྱེས་ནམ་ཡང་བསམ་གཞིག་ཡོད་ཚད་ཀྱི་བར་མཚམས་འདི་ནས་
ཆད་འགྲོ། ཁོའི་ཀུན་རྟོག་དེ་ཡང་བསྐྱར་མཚོན་དུ་མེད་པའི་དུངས་པ་ཞིག་ཏུ་གྱུར་ཅིང་།
ཁོས་ལྐོག་ཏུ་མགུལ་དུ་བཅིངས་ཡོད་པའི་རྟགས་མ་ཆུང་ངུ་ཕྱིར་བཏོན་ཏེ་འོ་བྱེད་བཞིན་
སྐད་ཤུབ་བུས་གསོལ་འདེབས་བྱས།
ལམ་ལ་ཆས་པའི་རྗེས་ཀྱི་ཉིན་ཉེར་བདུན་པར། ཁོ་ཚོ་གཞི་ནས་དམིགས་སའི་
ཡུལ་དུ་སླེབས་བྱུང་། དེ་ནི་ཟླ་ལྔ་པའི་མཚམས་སྤྲིན་རྣམ་པར་བཀྲ་བའི་ཞོགས་པ་ཞིག་
ཡིན། གྲུ་གཟིངས་གཞི་ནས་ཁྱོན་ཞེང་ཆེ་བའི་ལ་ཕུ་ལ་ཏ་གཙང་པོའི་ངོས་ནས་བསྡད་
བྱུང་། གཙང་པོའི་འགྲམ་གཅིག་ནི་ཨ་ཀེན་ཐིན་གྱི་རྒྱལ་ས་པུ་དབྱི་ནོ་སི་ཨེ་རི་སི་སྟེ་
བལྟས་ན་ཕ་མཐའ་མི་མངོན་པའི་གྲོང་ཁྱེར་རེད། མར་ཁོ་སེམས་སུ་གནམ་གཤིས་བཟང་
པོ་ཡོད་པ་ནི་ལྟས་བཟང་ཞིག་ཡིན་སྙམ་སྟེ་སེམས་ཁོང་གི་སྤྲོ་བ་དང་བྲེལ་བ་གནོན་མི་
ཐུབ་པར་གྱུར། ད་ལྟ་ཡུམ་ཆེན་ལགས་ཁོ་དང་སྤྱི་ལེ་འགའ་ཡིས་ཆོད་པའི་གནས་སུ་ཡོད་
ཅིང་། དུས་ཚོད་འགའ་འགོར་བའི་རྗེས་སུ་གཞི་ནས་ཡུམ་ཆེན་དང་མཇལ་ཐུབ་པ་རེད།
ཁོ་རང་མེ་གླིང་ལྷོ་མ་སྟེ་འཇིག་རྟེན་གསར་པ་ཞིག་ཏུ་སླེབས་པ་རེད་ཅིང་། ཁོ་རང་
གཅིག་པུ་དཔའ་སྤོབས་ཆེན་པོས་གནས་འདིར་སླེབས་པ་རེད། སྐབས་འདིར་ཁོའི་སྣང་
ངོར་ཡུན་རིང་གི་འགྲུལ་བཞུད་རིང་མོ་དེའང་སྐད་ཅིག་མའི་དོན་དག་ཅིག་སྟེ། ཁོ་རང་
རྨི་ལམ་ནང་ནས་འཕུར་ཏེ་ཏག་ཏག་སྐབས་འདིར་སད་བྱུང་བའི་སྣང་བ་སྐྱེས། ཁོ་ལ་ཧ་
ཅང་དགའ་སྤྲོ་སྐྱེས་པར་གྱུར། ཁོས་ཁུག་མའི་ནང་སྙོབ་ཙམ་བྱས་པ་ན། ཁོས་དང་ཐོག་
སྒོར་མོ་འབོར་བར་དོགས་ཏེ་ཁག་བགོས་ཏེ་ཁུག་མ་གཉིས་ཀྱི་ནང་དུ་བཙུད་ཡོད་ཅིང་།
ད་ལྟ་ཁུག་མ་གཅིག་གི་ནང་དུ་བཙུད་ཡོད་པ་མ་གཏོགས་ལྷག་མི་འདུག་མོད།དེ་ལ་ཁོར་
དོ་སྣང་དང་སེམས་ཁྲལ་ཅི་མི་འདུག །མི་གཞན་གྱིས་ཁོའི་སྒོར་མོ་བརྐུས་ཏེ་ད་ལྟ་ལྷག་མ་
འགའ་ལས་མི་འདུག་མོད། འོན་ཀྱང་ད་ནི་ཡུམ་ཆེན་གྱི་ཉེ་སར་སླེབས་ཟིན་པས་སྒོར་མོ་
བོར་བར་ཡང་གནད་དོན་ཅི་ཡང་མི་འདུག རྡོག་ཁྲེས་ལག་ཏུ་བསྣམས་ནས་དབྱི་ཐ་ལིའི་
མི་དག་དང་ལྷན་དུ་རྐྱལ་གྲུ་ཞིག་ལ་བསྡད་པ་དང་། གཙང་འགྲམ་དང་མི་རིང་བའི་
སར་སླེབས་འཕྲལ་མིང་རྟགས་ལ་ཨན་དྷི་རེ་ཡ་དྷོ་རེ་ཡ་ཟེར་བའི་གྲུ་ཆུང་ཞིག་ལ་བརྗེས་
བྱུང༌། གྲུ་ཁར་སླེབས་རྗེས་ཁོས་ལོན་བྷར་དྷི་ཡའི་བགྲེས་སོང་དང་གྱེས་ཕྱག་ཕུལ་ནས་
གོམ་སྟབས་ཆེན་པོའི་གྲོང་ཁྱེར་གྱི་ཕྱོགས་སུ་མྱུར་བསྐྱོད་བྱས།
སྲང་མདོ་ཞིག་སླེབས་འཕྲལ། མར་ཁོས་ལམ་འགྲོ་བ་ཞིག་ལ་ལོ་ཚི་ཨར་ཏི་སི་སྲང་
ཆེན་ལ་ཇི་ལྟར་འགྲོ་ཚུལ་དྲིས། འདྲི་ཡུལ་ནི་ཏག་ཏག་དབྱི་ཐ་ལིའི་བཟོ་པ་ཞིག་ཡིན་
འདུག །མི་དེས་མཚར་སྣང་དང་བཅས་ཁོ་ལ་གཟབ་ལྟ་ཞིག་བྱས་ཤིང་དེ་ནས་ཁོས་ཡི་གེ་
ཤེས་མིན་དྲིས་བྱུང་། མར་ཁོས་མགོ་བོ་ལྡེམ་ལྡེམ་བྱས། བཟོ་པ་དེས་རང་ཉིད་ད་སྔོན་ཡོང་
སའི་སྲང་ལམ་དེ་བསྟན་ནས་“གན་ཕྱོགས་རེད། ཐད་ཀར་མདུན་ཕྱོགས་སུ་འགྲོ་དགོས།
སྲང་ལམ་རེ་རེའི་མིང་ལ་ལྟ་བཞིན་སོང་དང་ཁྱོད་ཀྱིས་འཚོལ་བའི་སྲང་ལམ་དེ་རྙེད་
ཐུབ” ཟེར། མར་ཁོས་བཀའ་དྲིན་ཞུས་རྗེས་མི་དེས་བསྟན་པའི་ཕྱོགས་སུ་མྱུར་བསྐྱོད་
བྱས།
སྲང་ལམ་དེ་ནི་ཧ་ཅང་དྲང་བོ་ཞིག་ཡིན་ཞིང་མཐའ་སྣེ་མཐོང་མི་ཐུབ། སྲང་ལམ་
ཧ་ཅང་དོག་ཅིང་འགྲམ་གཉིས་ཀྱི་རྩི་དཀར་བྱུགས་པའི་ཁང་པ་དམའ་མོ་དག་ནི་གཞིས་
མིན་སྤྲོ་ཁང་ཆུང་བ་རེ་དང་འདྲ། སྲང་ལམ་གྱི་ལམ་འགྲོ་བ་དང་ཤིང་རྟ་ཆེ་ཆུང་མང་པོ་
ཟིང་ཟིང་ལོང་ལོང་བྱས་ཏེ་བགྲོད་པས་ཕྱོགས་ཀུན་ཏུ་འུར་ཟིང་ཤིན་ཏུ་ཆེ། མཐའ་
འཁོར་ཀུན་ཏུ་ད་དུང་རྣམ་པ་སྣ་ཚོགས་པའི་བསྒྲགས་ཡིག་བཀལ་ཏེ་སྟེང་དུ་ཡི་གེ་ཆེན་
པོས་ས་ཕྱོགས་ཀུན་ཏུ་འགྲོ་བའི་གྲུ་གཟིངས་གཏོང་བའི་དུས་ཚོགས་ཁྱབ་སྒྲོག་བྱས་
འདུག །སྲང་མདོ་རེ་རེར་སླེབས་ཏེ་གཡས་གཡོན་དུ་བལྟས་པ་ན་ཕྱོགས་གཉིས་ཀ་
མཐའ་སྣེ་མི་མཐོང་བའི་སྲང་ལམ་ཡིན་པ་དང་། དཀར་རྩི་བྱུགས་པའི་ཁང་པ་དམའ་མོ་
དང་ལམ་འགྲོ་བ། ཤིང་རྟ་སོགས་འཚང་རྒྱག་བྱེད་ཀྱིན་འདུག །རྒྱང་རིང་དུ་བསྲིངས་
པའི་མེ་གླིང་གི་སྐམ་ས་ཆེན་མོ་ནི་མཐའ་མི་མངོན་པའི་བདེ་ཐང་ཡིན་ཞིང་། གནམ་
སའི་དབྱེ་ཐིག་ཕྲ་མོ་ཞིག་སྲང་ལམ་གྱི་མཐའ་རུ་མངོན་འདུག་པ་ནི་ཕལ་ཆེར་རྒྱ་
མཚོའི་དཀྱིལ་དབུས་ལ་བསྲིངས་ཡོད་པ་དང་ཡོངས་སུ་མཚུངས། གྲོང་ཁྱེར་ནི་རྒྱ་ཆེ་
ཞིང་ཕ་མཐའ་དཔག་པར་དཀའ་བས། ཉིན་འགའམ་གཟའ་འཁོར་འགའ་ལ་བལྟས་
ཀྱང་མཐོང་བ་ནི་གཅིག་མཚུངས་ཀྱི་སྲང་ལམ་ཤ་སྟག་ཏུ་འདུག་པས། གྲོང་ཁྱེར་འདིས་
ཕལ་ཆེར་མེ་གླིང་ཧྲིལ་པོ་ཡོངས་སུ་ཁེབས་ཡོད་པ་དང་གཉིས་སུ་མ་མཆིས། མར་ཁོས་
སྲང་ལམ་གྱི་མིང་བྱང་རེ་རེར་གཟབ་ལྟ་བྱས་ཤིང་ཧུར་ཐག་གིས་ཁྱད་མཚར་བའི་མིང་
བྱང་རེ་རེ་ཀློག་འདོན་བྱས། སྲང་མདོ་རེ་རེར་སླེབས་མཚམས་ཁོའི་སྙིང་གི་ལྡིང་ཚད་ཇེ་
མགྱོགས་སུ་གྱུར་ཅིང་འདི་ནི་ཕལ་ཆེར་ཁོས་འཚོལ་གྱིན་པའི་སྲང་ལམ་དེ་ཡིན་རྒྱུ་
རེད་སྙམ།མར་ཁོས་དོ་སྣང་གཟབ་མོ་བྱས་ཏེ་འགྲོ་འོང་བྱེད་པའི་བུད་མེད་ཡོངས་རྫོགས་
ལ་བལྟས་ཏེ་ཁོའི་ཡུམ་ཆེན་ལ་འཕྲད་ཡོང་བའི་རེ་བ་བྱས། སྔོན་དུ་ཡོད་པའི་བུད་མེད་
ཅིག་ནི་ཁོའི་ཡུམ་ཆེན་དང་མཚུངས་པས། མྱུར་མོར་བརྒྱུགས་སོང་སྟེ་ཞིབ་ལྟ་ཞིག་བྱས་
པ་ན། མ་གཞི་མི་ནག་གི་བུད་མེད་ཅིག་ཡིན་འདུག མར་ཁོས་གོམ་སྟབས་ཇེ་མགྱོགས་
སུ་བཏང་སྟེ་མདུན་དུ་བསྐྱོད། སྲང་ལམ་གྱི་རྒྱ་གྲམ་ཞིག་ཏུ་སླེབས་ནས་སྲང་ལམ་གྱི་
མིང་བྱང་ལ་བལྟས་པ་ན། ཁོ་དེ་མ་ཐག་གཟེར་བུ་བཏབ་པ་བཞིན་དེ་གར་འགྲེང་ནས་
བསྡད་བྱུང་།དེ་ནི་ཁོས་འཚོལ་བཞིན་པའི་ལོ་ཚི་ཨར་ཏི་སི་སྲང་ཆེན་ཡིན་འདུག།ཁོས་
མགོ་དཀྱོགས་ནས་ཨང་གྲངས་གཅིག་གཅིག་བདུན་མཐོང་བའི་སྐབས་སུ་གཞི་ནས་
དབུགས་རིང་འཐེན་ཞིང་། “ཀྱེ། བདག་གི་ཡུམ་ཆེན་ལགས། ངས་དངོས་གནས་མྱུར་
མོར་ཁྱོད་རང་མཐོང་ཐུབ་པར་གྱུར་པ་རེད” ཅེས་ཆིག་ལབ་བརྒྱབ། ཁོ་མུ་མཐུད་དུ་
སྔོན་དུ་བརྒྱུགས་ཤིང་ཚོང་ཁང་ཆུང་བ་ཞིག་གི་སྒོ་རུ་སླེབས། འདི་ག་རེད། མར་ཁོ་དེ་
མ་ཐག་ཚོང་ཁང་ནང་དུ་མཆོངས་ནས་སོང་བ་ན། ནང་དུ་སྐྲ་ལོ་སེ་བོ་ཡིན་ཞིང་མིག་
ཤེལ་བསྐྱོན་པའི་བུད་མེད་ཅིག་ཡོད་པ་མཐོང་།
“བྱིས་པ་ལགས། ཁྱོད་ལ་ཅི་ཞིག་དགོས་པ་ཡིན།” བུད་མེད་དེས་སི་ཕེན་སྐད་
ཀྱིས་དེ་ལྟར་དྲིས་བྱུང་།
“ཧྥོ་རན་ཆེ་སི་ཁོ་མེ་རེ་ལིའི་ཚོང་ཁང་ཨེ་རེད།” མར་ཁོས་ཧ་ཅང་དཀའ་ཁག་
ཆེ་བའི་ངང་དེ་ལྟར་དྲིས།
“ཧྥོ་རན་ཆེ་སི་ཁོ་མེ་རེ་ལི་ཚེ་ལས་འདས་ཟིན་པ་རེད།” བུད་མེད་དེས་དབྱི་ཐ་
ལིའི་སྐད་ཀྱིས་དེ་ལྟར་ལན་བཏབ་བྱུང་།
མར་ཁོའི་སེམས་ནང་དུ་འདར་ལྷེམ་ཞིག་བརྒྱབ་བྱུང་།
“ནམ་ཞིག་ལ་ཚེ་ལས་འདས་པ་རེད།”
“ཨིན། དུས་ཚོད་རིང་ཙམ་ཞིག་འདས་སོང་། ཟླ་འགའི་སྔོན་དུ་ཚོང་དོན་མ་
ལེགས་པས་བྲོས་སོང་བ་རེད། མི་འགའ་རེས་བཤད་ན་འདི་དང་རྒྱང་ཐག་རིང་བའི་བྷོའུ་
ལན་ཁ་གྲུ་ཁར་སྦས་བསྐུངས་བྱས་པ་རེད། དེ་ལ་སླེབས་ནས་ཚེ་ལས་འདས་པ་རེད། ད་
ལྟ་ཚོང་ཁང་འདིའི་བདག་པོ་ང་ཡིན” བུད་མེད་དེས་དེ་ལྟར་ལན་བཏབ་བྱུང་།
མར་ཁོའི་ངོ་མདངས་སྐྱ་བོར་གྱུར།
ཁོས་དེ་མུར་ཧ་ཅང་འཚུབ་ཆ་ལང་པའི་ངང་འདྲི་རྒྱུར། “མེ་རེ་ལིས་ངའི་ཡུམ་
ཆེན་ངོ་ཤེས་པ་ཡིན། ངས་ཡུམ་ཆེན་གྱིས་འདི་རུ་སྐུ་ཞབས་མེ་ཁེའུ་ནེ་སི་ཚང་ལ་ཁྱིམ་
གཡོག་སྒྲུབ་ཀྱིན་ཡོད། ཁོ་ཁོ་ནས་ངའི་ཡུམ་ཆེན་གང་དུ་ཡོད་པ་ང་ལ་བཤད་ནུས། ང་ནི་
མེ་གླིང་དུ་ཡུམ་ཆེན་འཚོལ་དུ་ཡོང་བ་ཡིན། ང་ཚོའི་འཕྲིན་ཡིག་ཚང་མའང་མེ་རེ་ལི་
བརྒྱུད་ནས་ཁོ་མོར་འཕྲོད་ཐབས་བྱེད་ཀྱིན་ཡོད། ངས་ང་རང་གི་ཡུམ་ཆེན་རྙེད་ཐབས་བྱ་
དགོས” ཞེས་བཤད།
བུད་མེད་དེས་ལན་དུ། “སྙིང་རྗེའི་ཡུལ་དུ་གྱུར་པའི་བུ་ཆུང་ལགས། དེ་ནི་ངས་
གསལ་པོ་མི་རྟོགས། ངས་ར་སྐོར་རྒྱབ་མའི་བྱིས་པ་དེ་ལ་འདྲི་དང་། ཁོས་ནི་མེ་རེ་ལི་ལ་
ལས་གཡོག་སྒྲུབ་པའི་ལོ་གཞོན་ཞིག་ངོ་ཤེས་ཀྱིན་ཡོད། ཁོས་གནས་ཚུལ་རེ་གཉིས་ཤེས་
ཀྱང་སྲིད” ཟེར།
བུད་མེད་དེ་ཚོང་ཁང་གི་རྒྱབ་ཏུ་ཕྱིན་ནས་བྱིས་ཕོ་ཞིག་ཁྲིད་ཡོང་སྟེ། ཁོ་ལ་འདྲི་
རྒྱུར། “ངས་ཁྱོད་ལ་འདྲི། ཁྱོད་ཀྱིས་མེ་རེ་ལི་ཚང་ལ་ལས་ཀ་བསྒྲུབས་ཤིང་། ལན་རེར་
ཁྱིམ་ཚང་ཕྱུག་པོ་དེ་ཚང་གི་ལས་གཡོག་མར་འཕྲིན་ཡིག་སྐྱེལ་བའི་ལོ་གཞོན་དེ་དྲན་
གྱིན་འདུག་གམ” ཟེར།
བྱིས་ཕོས་ལན་དུ། “མེ་ཁེའུ་ནེ་སི་ཚང་ལ་འགྲོའམ། རེད་ཡ། ལྕམ་མོ་ལགས།
ཐེངས་འགར་སོང་མྱོང་། ལོ་ཚི་ཨར་ཏི་སི་སྲང་ཆེན་གྱི་ཕར་ཕྱོགས་ཀྱི་སྣེ་རུ་
འདུག” ཟེར།
མར་ཁོའི་ཁ་ནས་དགའ་འབོད་ཤོར་ཅིང་། “ལྕམ་མོ་ལགས། ཁྱེད་ལ་བཀའ་དྲིན་
ཆེ་ཞུ། གྲོགས་པོ་ལགས། ཁྱེད་ཀྱིས་ང་ལ་སྒོ་རྟགས་བཤད་རོགས་གསལ་པོ་མི་ཤེས་
ན་ཁྱེད་ཀྱིས་ང་རང་ཁྲིད་ནས་འགྲོ་རོགས། ང་རང་མྱུར་དུ་འཁྲིད་རོགས་ཨང་། ངའི་ལག་
ཏུ་ད་དུང་སྒོར་མོ་འགའ་ཡོད་པས་ཁྱོད་ལ་བྱིན་ཆོག” ཅེས་བཤད།
མར་ཁོས་ཧ་ཅང་སྤྲོ་སེམས་འཁོལ་བའི་ངང་དེ་ལྟར་བཤད་པས། བྱིས་ཕོ་དེས་བུད་
མེད་དེའི་འཐད་ལན་ལ་མི་སྒུག་པར། “ང་ཚོ་འགྲོ” ཟེར་ནས་ཐོག་མར་སྒོར་སླེབས་
བྱུང་།
ཁོ་གཉིས་ལམ་དུ་འགྲོ་དུས་ཁ་བརྡ་བྱེད་རྒྱུའང་མ་བྱུང་། འདུར་རྒྱུག་བྱེད་བཞིན་
སྲང་ལམ་རིང་མོའི་ཕར་སྣེར་ཡོད་པའི་ཁང་པ་དཀར་པོ་ཆུང་ངུ་ཞིག་སྟེ། མདུན་དུ་ཧ་
ཅང་ཡིད་དུ་འོང་བའི་ལྕགས་ཀྱི་ཁྱམས་ར་ཡོད་པ་དེའི་སྒོ་ཁར་སླེབས་པ་ན་རྒྱུག་
མཚམས་བཞག །ཁྱམས་རའི་ནང་རོལ་ནི་སྒོ་ལྷས་ཆུང་ངུ་ཞིག་ཡིན་ཞིང་དེའི་ནང་དུ་མེ་
ཏོག་གི་རྫ་བུམ་མང་པོ་བསྒྲིགས་འདུག །མར་ཁོས་ཤུགས་བཏོན་ཏེ་སྒོ་དྲིལ་དཀྲོལ་བྱུང་།
ན་ཆུང་མ་ཞིག་ནང་རོལ་ནས་ཕྱིར་ཐོན་ཡོང་།
“འདི་ནི་མེ་ཁེའུ་ནེ་སིའི་ཁྱིམ་ཨེ་རེད། འཆུགས་མེད་ཨང་།” མར་ཁོས་འཚེར་
སྣང་དང་བཅས་དྲིས།
“སྔོན་ཆད་རེད་མོད། ད་ལྟ་ང་ཚོ་འདི་རུ་ཡོད། རུས་ལ་སེ་བྷ་ལོ་སི་ཟེར།” ན་ཆུང་
མས་སི་ཕེན་གྱི་སྐད་གདངས་འདྲེས་མའི་དབྱི་ཐ་ལིའི་སྐད་ཀྱིས་ལན་བཏབ་བྱུང་།
“མེ་ཁེའུ་ནེ་སི་ཁྱིམ་མི་གང་པོ་གང་ལ་སོང་བ་རེད།” མར་ཁོའི་སྙིང་སྟིག་སྟིག་ཏུ་
ལྡིང་བཞིན་བྲེལ་འཚུབ་ངང་དྲིས།
“ ཁོ་ཚོ་ཁོར་ཏོ་ཝར་ཕྱིན་སོང་།”
“ཁོར་ཏོ་ཝ” མར་ཁོའི་ངག་ནས་དངངས་སྐད་ཅིག་ཤོར་ཅིང་། “ཁོར་ཏོ་ཝ་གང་
ན་ཡོད་པ་རེད། ཁོང་ཚང་གི་གཡོག་མོ་དེ་ཅི་བྱས་སོང་། བུད་མེད་དེ་ནི་ངའི་ཡུམ་ཆེན་
ཡིན། གཡོག་མོ་དེ་ནི་ངའི་ཡུམ་ཆེན་ཡིན། ཁོ་ཚོས་ངའི་ཡུམ་ཆེན་ཡང་ཁྲིད་སོང་བ་ཨེ་
རེད” ཅེས་དྲིས།
ན་ཆུང་མས་ཁོ་ལ་ལྟ་ཙམ་བྱས་རྗེས། “ངས་མི་ཤེས། ངའི་ཡབ་ཆེན་གྱིས་མཁྱེན་
ཀྱང་སྲིད། ངའི་ཡབ་ཆེན་གྱིས་ཁོ་ཚོ་གནས་སྤོ་ཁར་ངོ་ཤེས་པ་རེད། ཁྱོད་ཚོས་འཁྱུག་
ཙམ་ལ་སྒུག་རོགས” ཟེར།
ན་ཆུང་མ་ནང་དུ་བརྒྱུགས་ཕྱིན་ཅིང་། ཅུང་མ་འགོར་བར་ཡབ་་ཆེན་ཁྲིད་དེ་
སྒོར་སླེབས་བྱུང་། ཁོ་མོའི་ཡབ་ཆེན་གྱི་སྐུ་གཟུགས་ཆེ་ཞིང་སྨ་ར་དཀར་པོ་སྐྱེས་
འདུག །ཁོང་གིས་མིག་ཅེར་རེར་ཡིད་དུ་འོང་བའི་ཇེ་ནོ་ཝའི་གྲུ་པ་ཆུང་ཆུང་ལྟ་བུའི་
སྐྲ་སེར་ཞིང་སྣ་གུག་པའི་བྱིས་ཕོ་དེའི་ལུས་ཡོངས་ལ་གཟབ་ལྟ་ཞིག་བྱས་ཤིང་། དེ་
ནས་བྱང་ཆ་མི་ལྡན་པའི་དབྱི་ཐ་ལིའི་སྐད་ཀྱིས། “ཁྱོད་ཀྱི་ཡུམ་ཆེན་ནི་ཇེ་ནོ་ཝའི་མི་
ཡིན་ནམ” ཞེས་དྲིས་བྱུང་།
མར་ཁོས་ཡིན་ལགས་ཞེས་ལན་བཏབ།
“དེས་ན་རེད་འདུག །ངས་ཁ་ཚོན་བཅད་ནས་བཤད་ཕོད། ཇེ་ནོ་ཝའི་ལལས་
གཡོག་མ་དེའང་ཁོ་ཚོ་དང་ལྷན་དུ་བུད་སོང་།”
“ཁོ་ཚོ་གང་ཞིག་ལ་སོང་བ་རེད།”
“ཁའོ་ཨེར་ཏོ་ཝ། གྲོང་ཁྱེར་གཞན་ཞིག་རེད།”
མར་ཁོས་དབུགས་རིང་ཞིག་འཐེན་ནས། ཐབས་ཟད་པའི་ངང་། “དེས་ན་
ང་ཁའོ་ཨེར་ཏོ་ཝར་འགྲོ་དགོས” ཞེས་བཤད།
སྐུ་ཞབས་དེས་ཧ་ལས་པའི་རྣམ་འགྱུར་གྱིས་ཁོ་ལ་ལྟ་བཞིན། ཁ་གདངས་ཏེ་“ཀྱེ་
མ། གནམ་རྒན་མས་མཁྱེན། སྙིང་རྗེའི་ཡུལ་དུ་གྱུར་པའི་བུ་ཆུང་ལགས། ཁའོ་ཨེར་ཏོ་
ཝར་འདི་ནས་སྤྱི་ལེ་བརྒྱ་ཕྲག་གིས་ཆོད་པ་རེད་ཡ” ཟེར།
མར་ཁོའི་ལག་པ་ཡ་གཅིག་ཁྱམས་རར་ཁེན་ཅིང་ངོ་མདངས་ཡོངས་སུ་ཤོར་བར་
གྱུར།
སྐབས་དེར། སྐུ་ཞབས་དེས་བྱམས་བརྩེའི་ངང་ཁྱམས་རའི་སྒོ་ཕྱེ་སྟེ། “ང་ཚོས་
ཐབས་བཀོད་ཅིག་འཚོལ་དང་། ང་ཚོས་ཐབས་བཀོད་ཅིག་འཚོལ། ཁྱོད་རང་ནང་དུ་
ཤོག་ལ་ཅུང་ཙམ་སྡོད། ང་ཚོས་རོགས་རམ་ཞིག་བྱ་ཨེ་ཐུབ་བལྟ” ཟེར།
ཁོ་རང་འདུག་སྟེགས་སྟེང་བསྡད་པ་དང་། མར་ཁོའང་འཁྲིས་སུ་ཙོག་བྱུང་། ཁོང་
གིས་མར་ཁོས་བཤད་པའི་གནས་ཚུལ་ཡོངས་ལ་ཞིབ་ཏུ་ཉན་རྗེས། ཅུང་ཙམ་ལ་འདང་
རྒྱག་ནང་དུ་ལྷུང་ཞིང་། དེ་ནས་ཚིག་ཐག་ཆོད་པའི་ངང་། “ད་ལྟ་ཁྱོད་ལ་སྒོར་མོའང་མི་
འདུག །དེ་ཨེ་རེད” ཟེར།
“ད་དུང་ ཉུང་ཙམ་ཞིག་ཡོད།”
སྐུ་ཞབས་དེས་སྐར་མ་འགའ་ལ་བསམ་གཞིག་ཅིག་བཏང་ཞིང་། དེ་ནས་ཅོག་ཙེའི་
འཁྲིས་སུ་བསྡད་དེ་འཕྲིན་ཡིག་ཅིག་བྲིས་པ་དང་། ཡིག་སྐོགས་ཀྱི་ཁ་སྦྱར་ཏེ་མར་ཁོའི་
ལག་ཏུ་བཞག་སྟེ། “ཉོན་ཅིག །དབྱི་ཐ་ལིའི་བུ་ཆུང་། འཕྲིན་ཡིག་འདི་ཁྱེར་ཏེ་སྔོན་ལ་
གྲོང་ཁྱེར་ཆུང་ངུ་བྷོ་ཁར་སོང་ཞིག །དེ་གའི་མི་མང་ཆེ་བ་ཇེ་ནོ་ཝའི་ཡིན། འདི་ནས་ཆུ་
ཚོད་གཉིས་ཀྱི་ལམ་ཐག་མ་གཏོགས་མེད། དེ་ནས་མི་ཚང་མས་ཁྱོད་ལ་ལམ་སྟོན་བྱེད་
ངེས།དེ་གར་སླེབས་རྗེས་ཡིག་སྐོགས་སྟེང་དུ་བྲིས་པའི་སྐུ་ཞབས་འདི་ཚོལད་དང་། ཁོང་
གིས་སང་ཉིན་ཁྱོད་རང་གྲོང་ཁྱེར་རོ་ས་རི་ཨོར་ལམ་འཇུག་བྱས་ཏེ་དེ་གའི་མི་ལ་སྤྲོད་
ངེས། དེ་གའི་མིས་ཐབས་བཀོད་འཐེན་ཏེ་ཁྱོད་རང་མུ་མཐུད་དུ་ཁའོ་ཨེར་ཏོ་ཝར་བསྐྱལ་
ངེས། ཁྱོད་ཀྱིས་མེ་ཁེའུ་ནེ་སི་ཚང་དང་ཁྱོད་ཀྱི་ཡུམ་ཆེན་རྙེད་ངེས་རེད” གསུངས་སོང་།
མར་ཁོས་བཀའ་དྲིན་ཆེ་ཟེར་བ་ལས། དྲིན་གཟོའི་སྐད་ཆ་གཞན་ཅི་ཡང་བཤད་རྒྱུ་
མ་རྙེད། དེ་མུར་རྡོག་ཁྲེས་བསྣམས་ནས་སྒོར་སླེབས། ལམ་པ་ཆུང་ངུ་དང་གྱེས་ཕྱག་ཕུལ་
རྗེས་སེམས་སུ་སྐྱོ་བ་དང་འཇིགས་སྐྲག་གིས་ཁེངས་བཞིན། འུར་ཟིང་ཆེ་བའི་སྲང་ལམ་
བརྒྱུད་དེ་དལ་བུར་མཁར་གྲོང་བྷོ་ཁར་འགྲོ་བའི་ལམ་དུ་ཞུགས།
དུས་དེ་ནས་བཟུང་ཕྱི་ཉིན་དགོང་དྲོའི་བར་བྱུང་བའི་དོན་དག་ཡོད་ཚད་ནི་མར་
ཁོར་མཚོན་ན་ཚ་འཁྲུལ་སྐྱེས་པ་ཇི་བཞིན་སེམས་སུ་རབ་རིབ་ཙམ་ལས་དྲན་རྒྱུ་མི་
འདུག །ལུས་ངལ་དུབ་ཀྱིས་ཉོབ་ཅིང་སེམས་སྐྲག་སྣང་དང་རེ་ཆད་ཀྱིས་མནར། དགོང་
མོ་དེར། ཁོ་རང་གྲུ་ཁའི་ཟོག་སྐྱེལ་བཟོ་པ་ཞིག་དང་མཉམ་དུ་མཁར་གྲོང་པའོ་ཁའི་ཁང་
རལ་ཞིག་ཏུ་ཞག་སྡོད་བྱས། ཉིན་གཉིས་པར་ཕལ་ཆེར་ཉིན་ཧྲིལ་པོར་གྲུ་ཁའི་ཤིང་ཆ་
བརྩིགས་པའི་སྟེང་དུ་བསྡད་ནས། དབྱིབས་དང་རྣམ་པ་མི་འདྲ་བའི་གྲུ་ཆེ་ཆུང་མང་པོ་
འགྲོ་འོང་བྱེད་པར་བལྟས་ཏེ་སེམས་སུ་མི་དྲན་དགུ་དྲན་བྱས། ས་སྲོད་ཀྱི་སྐབས་སུ་གཞི་
ནས་རོ་ས་རི་ཨོར་ཤིང་ཏོག་སྐྱེལ་བའི་གཡོར་གྲུ་ཆེན་པོ་ཞིག་ཏུ་བསྡད། གྲུ་པ་ནི་ཤ་སྐྱི་
ཉི་མས་འཚིགས་ཏེ་ནག་ཡུག་ཡུག་ཏུ་གྱུར་པའི་ཇེ་ནོ་ཝའི་སྐྱེས་པ་སྟོབས་ཆེན་གསུམ་
རེད་ཅིང་། ཁོ་ཚོའི་སྐད་གདངས་དང་ཆ་རྒྱུས་ཡོད་པའི་ཇེ་ནོ་ཝའི་ཡུལ་སྐད་ཐོས་པས་
མར་ཁོར་སེམས་གསོ་ངེས་ཅན་ཞིག་ཐོབ་བྱུང་།
ཁོ་ཚོ་ལམ་ལ་ཆས་བྱུང་། ལམ་བར་དུ་ཉིན་ཞག་བདུན་གྱི་དུས་ཚོད་དགོས་པས།
འདི་ནི་འགྲུལ་བཞུད་པ་ཆུང་ངུ་ཁོ་ལ་མཚོན་ན་མུ་མཐའ་མེད་པའི་རྨི་ལམ་འཇིགས་པོ་
ཞིག་རེད། ཉིན་ཞག་བདུན་གྱི་དུས་ཚོད་དེ་གཙང་པོ་པ་ར་ནའི་སྟེང་དུ་བསྐྱལ་པ་རེད་
པས། དབྱི་ཐ་ལིའི་པའོ་ཧི་གཙང་པོ་ཡང་གཙང་ཆེན་པ་ར་ན་བསྡུར་ཚེ་ཆུ་ཕྲན་ཞིག་
རེད་ཅེས་བཤད་ཆོག་འདུག་ཅིང་། གཙང་པོའི་རིང་ཚད་ལའང་དབྱི་ཐ་ལི་ཧྲིལ་པོའི་
གཞུང་ཚད་ཀྱི་ལྡབ་བཞི་ལས་ལྷག་པ་ཡོད་འདུག །གཡོར་གྲུ་དལ་བུར་ངོས་ཡངས་པའི་
གཙང་པོའི་བཞུར་ལམ་དེད་དེ་ཡར་འགྲོ་ཞིང་། ལན་རེར་གླིང་ཕྲན་རིང་པོ་རེ་བསྐོར་ཏེ་
འགྲོ་བར་བྱེད། གླིང་ཕྲན་གྱི་སྟེང་དུ་སྔོན་ཆད་སྦྲུལ་ཁྲ་ཆེན་པོའི་ཚང་ཡོད་ནའང་།
ད་ལྟ་ཚ་ལུ་མའི་སྡོང་པོ་དང་ལྕང་སྡོང་གིས་ཁེངས་འདུག་པས་རྒྱང་ནས་བལྟས་ན་དལ་
བུར་གཡོ་བའི་ནགས་ཚལ་ཞིག་དང་གཉིས་སུ་མི་འདུག སྐབས་རེར་ནམ་ཡང་མཐར་
བུད་དུ་མེད་པ་ལྟ་བུའི་འགག་འཕྲང་དོག་མོ་བརྒྱུད་དགོས་པ་དང༌། ལན་རེར་མཚེའུ་
ལྟར་སྙོམ་ཞིང་ཡངས་པའི་ཆུ་ངོས་ཆེན་པོ་མངོན་ཡོང་ལ། མཚམས་རེར་ཡང་བསྐྱར་
གླིང་ཕྲན་དང་འགག་འཕྲང་བསྣོལ་མར་ཡོད་པའི་ཆུ་གཞུང་སྣ་ཚོགས་པ་དུ་མ་ཉུལ་བ་
དང་། ཡལ་ག་འཁྲིགས་ཤིང་ལོ་མ་འཛིང་བའི་ཀློང་དུ་ཚུད་དེ་མཐའ་འཁོར་ཡོངས་
རྫོགས་དབེན་ཞིང་ཁུ་སིམ་མེར་ཡོད་པས་མི་སེམས་འཁྱག་བསིལ་བསིལ་བྱེད་ལ།གཡོར་
གྲུ་ནི་ཧ་ཅང་ཉམ་ཆུང་ངང་ཐེངས་དང་པོར་འདི་གར་ཉེན་ཁ་བརྒྱུད་དུ་ཡོང་བ་དང་
ཡོངས་སུ་མཚུངས། ཁོ་ཚོ་མུ་མཐུད་དུ་མདུན་དུ་བསྐྱོད། གདོན་འདྲེ་དང་མཚུངས་པའི་
གཙང་ཆུས་མར་ཁོའི་སེམས་པ་ཤོར་ཅིང་རེ་ཐག་ཆད་དུ་བཅུག །ཁོའི་སེམས་ལ་རང་
དབང་མེད་པར་ཡུམ་ཆེན་གཙང་པོའི་མགོ་ཁུངས་སུ་ཡོད་པ་སྟེ། གཡོར་གྲུའི་ཉིན་ཞག་
འགའི་ལམ་ཐག་ཏུ་ཡོད་པ་དྲན་དུ་བཅུག །ཁོ་དང་གྲུ་པ་ཚོས་ཉིན་རེར་ཐུན་གཉིས་ལ་
སྒོང་ཕྱེ་དང་ཚགས་ཤ་ཟོས་ཤིང་། གྲུ་པ་ཚོས་ཁོའི་ཡིད་སྐྱོ་བཞིན་པ་མཐོང་ནས་ཁོ་ལ་ཁ་
བརྡ་མང་པོ་མི་བྱེད། མཚན་མོར་ཤིང་ཏོག་གཅུད་པའི་རླུང་གཡོར་གྱི་སྟེང་དུ་གཉིད་པ་
ན། ཟླ་འོད་ཁྱོན་ཡངས་པའི་གཙང་ངོས་དང་རྒྱང་རིང་གཙང་འགྲམ་དུ་འཕྲོས་ཏེ་དངུལ་
མདོག་གི་འོད་མདངས་ལམ་ལམ་འཁྱུག་པས། ཐེངས་མང་པོར་ཁོ་རང་གཉིད་ལས་
དངངས་དཀྲོགས་བྱས་འོངས། ཁོའི་སྙིང་འདར་ཙམ་བྱེད་བཞིན་ཡང་བསྐྱར་ཕལ་ཆེར་
ལྷ་སྒྲུང་ལས་ཐོས་པ་ལྟ་བུའི་རྒྱུས་མེད་ཀྱི་གྲོང་ཁྱེར་དེའི་མིང་བསྐྱར་ཟློས་བྱས། “ཁའོ་
ཨེར་ཏོ་ཝ། ཁའོ་ཨེར་ཏོ་ཝ།” ཁོའི་སེམས་སུ་ཡང་བསྐྱར་ཡུམ་ཆེན་ཡང་སྔོན་ཆད་
གནས་འདི་གར་ཡོང་མྱོང་ཞིང་། འདི་གའི་གླིང་ཕྲན་དང་གཙང་འགྲམ་དག་མཐོང་མྱོང་
བ་དྲན་པ་ན། ཁོའི་ཡུམ་ཆེན་གྱི་སྤྱན་མདངས་འདི་གར་བསྐྱུར་ཡོད་པས། གནས་འདིའི་
ཁྱད་མཚར་ཅིང་ཡིད་སྐྱོ་བའི་སྣང་བ་དེ་རེ་ཞིག་མེད་པར་གྱུར་འགྲོ་ མཚན་མོར་
སླེབས་པ་དང་། གྲུ་པ་གཅིག་གིས་གླུ་བླངས་བྱུང་པས། ཁོའི་གླུ་སྐད་ཀྱིས་མར་ཁོའི་
སེམས་སུ་ཆུང་དུས་ཡུམ་ཆེན་གྱིས་གླུ་བླངས་ཏེ་ཁོ་རང་གཉིད་དུ་བཅུག་ཚུལ་དྲན་པར་
བྱས། མཇུག་མཐའི་མཚན་མོ་དེར། ཁོས་གྲུ་པ་ཚོས་གླུ་བླངས་པ་ཐོས་འཕྲལ་ངུ་སྔངས་
བྱས་བྱུང༌། གྲུ་པ་ཚོས་དེ་མུར་གླུ་ལེན་མཚམས་བཞག་ཅིང་། ཁོ་བོས་ཏེ་“སྙིང་སྟོབས་
སྐྱེད་ཅིག །བཟོ་ལྟ་འཆོར་དུ་མ་འཇུག བུ་ཆུང་། ངུ་ག་ལ་རུང་། ཇེ་ནོ་ཝའི་མི་ནི་རང་
ཡུལ་དང་གྱེས་མ་ཐག་ཏུ་ངུ་མི་རུང་། འཛམ་གླིང་ཧྲིལ་པོར་སྐོར་སྐྱོད་པ་ནི་ཇེ་ནོ་ཝའི་
མིའི་ཆེས་ཆེ་བའི་ང་རྒྱལ་དང་གཟི་བརྗིད་ཡིན” ཞེས་ཟེར། སྐད་ཆ་དེས་གློ་བུར་དུ་ཁོའི་
རྟོགས་པ་སད་ཅིང་ཇེ་ནོ་ཝའི་ཁྲག་རྒྱུན་འཁོལ་དུ་བཅུག་བྱུང༌། ཁོས་མགོ་བོ་ཐོལ་གྱིས་
བཏེགས་ཤིང་ཁུ་ཚུར་གྱིས་སྐྱ་མཇུག་ལ་རྡུང་བཞིན་ཆིག་ལབ་རྒྱག་རྒྱུར། “རེད་ལགས།
ངས་ཀྱང་འཛམ་གླིང་ཧྲིལ་པོ་སྐོར་ཉུལ་བྱེད་དགོས། ངས་ད་དུང་བཤུལ་ལམ་རིང་མོ་
འགྲིམ་དགོས། ལེ་དབར་བརྒྱ་སྟོང་གི་རྡོག་ལམ་རྒྱག་དགོས། ཡུམ་ཆེན་མ་རྙེད་བར་དུ་ང་
མུ་མཐུད་དུ་མདུན་དུ་བསྐྱོད་འོས། མ་ཡུམ་གྱི་ཞབས་དྲུང་དུ་འགྱེལ་ཏེ་འཆི་དགོས་བྱུང་
ཡང་། ཡུམ་ཆེན་གྱི་ཞལ་ངོར་ཡང་བསྐྱར་ཐེངས་གཅིག་མཇལ་བས་ཆོག སྲ་སྒྲིམས་
དགོས།” མར་ཁོའི་སེམས་ལ་དེ་ལྟར་སྙམ་བཞིན་མཚན་མོ་ཕར་ལ་བསྐྱལ། ཉིན་གཉིས་
པར། གྲང་ངར་ཆེ་ཞིང་ཉི་མ་དམར་པོ་གསར་དུ་འཕགས་པའི་ཞོགས་པའི་དུས་དེར། ཁོ་
ཚོ་གཞི་ནས་གཙང་པོ་ལཱ་མ་ནཱའི་སྟོད་རྒྱུད་དུ་ཆགས་པའི་གྲོང་ཁྱེར་རོ་ས་རི་ཨོར་སླེབས་
སོང་། གཙང་པོའི་རབ་ཁར་རྒྱལ་ཁབ་སོ་སོ་ནས་ཡོང་བའི་གྲུ་གཟིངས་བརྒྱ་ཕྲག་མང་
པོའི་ལྡོག་གཟུགས་ཤར་འདུག་ཅིང་། དར་ཤིང་གི་སྟེང་དུ་དར་ཆ་སྣ་ཚོགས་པ་བཀལ་
འདུག །
རབ་ཁར་བུད་རྗེས། མར་ཁོས་རྡོག་ཁྲེས་བསྣམས་ནས་ཨ་ཀེན་ཐིན་གྱི་མི་དེ་འཚོལ་
དུ་སོང་། ཁོ་རང་མཁར་གྲོང་བྷོ་ཁར་སླེབས་དུས་ངོ་ཤེས་པའི་སྐུ་ཞབས་དེས་ཁོ་ལ་ཨ་
ཀེན་ཐིན་གྱི་མི་ཞིག་ངོ་སྤྲོད་བྱས་པར་མ་ཟད། ད་དུང་སྟེང་དུ་ཚིག་ཉུང་ངུ་འགའ་བྲིས་
པའི་བྱང་བུ་ཞིག་ཀྱང་བྱིན་ཡོད། གྲོང་ཁྱེར་རོ་ས་རི་ཨོར་འཛུལ་པ་ན། མར་ཁོ་སེམས་སུ་
ཧ་ཅང་ཆ་རྒྱུས་ཡོད་པའི་སྣང་བ་ཞིག་སྐྱེས་པ་སྟེ། ཕྱོགས་ཀུན་ཏུ་མཐའ་མི་མངོན་པའི་
སྲང་ལམ་དྲང་བོ་རྐྱང་རྐྱང་ཡིན་ཞིང་། སྲང་ལམ་གྱི་གཡས་གཡོན་གཉིས་ཀྱི་དཀར་རྩི་
བྱུགས་པའི་ཁང་པ་དམའ་མོ་དག་གི་ཀླད་དུ་གློག་སྐུད་དང་ཁ་པར་སྐུད་པ་དྲ་ལྟར་འཐེན་
འདུག་པ་དང་། སྲང་ལམ་དུ་མི་ཚོགས་ཀྱི་འདུ་འགོད་དང་ཤིང་རྟ་འགྲོ་འོང་གི་སིལ་སྒྲས་
ཁེངས་འདུག །ཁོའི་ཀླད་པའི་དབང་རྩ་འཁྲུག་སྟེ་ཕྱིར་པུ་དབྱི་ནོ་སི་ཨེ་རི་སིར་སླེབས་
ཤིང་ཡང་བསྐྱར་ཁོའི་ཨ་ཁུ་འཚོལ་བཞིན་པའི་སྣང་བ་སྐྱེས། ཁོ་རང་གྲོང་ཁྱེར་ནང་དུ་
ཕར་འཁྱམས་ཚུར་འཁྱམས་བྱས་ཏེ་ཆུ་ཚོད་གཅིག་ཙམ་འགོར་མོད། ཐེངས་རེ་རེར་ཕྱིར་
སྲང་ལམ་གཅིག་གི་ནང་དུ་སླེབས་འགྲོ་བས་མི་གཞན་ལ་ལམ་མི་འདྲི་ག་མེད་བྱུང་བ་
དང་། མཇུག་མཐར་གཞི་ནས་ཁྱིམ་ཚང་དེ་རྙེད་བྱུང་བས་སྒོ་དྲིལ་དཀྲོལ།སྐྲ་ལོ་སེར་ཞིང་
ལུས་པོ་རྒྱགས་ལ། རྩུབ་གཤིས་ལྡན་པའི་གཉེར་བ་ལོས་ཡིན་སྙམ་པའི་སྐྱེས་པ་ཞིག་སྒོ་
ཁར་སླེབས་བྱུང་། ཕྱི་རྒྱལ་གྱི་མིའི་སྐད་གདངས་ལྟ་བུ་ཞིག་གིས། “ཅི་བྱེད་པ་
ཡིན” ཟེར།
མར་ཁོས་ཁྱིམ་བདག་གི་མིང་བཤད།
གཉེར་བས་བཤད་རྒྱུར། “ཁྱིམ་བདག་དང་ཁོའི་ཁྱིམ་མི་དག་ཁ་སང་པུ་དབྱི་ནོ་སི་
ཨེ་རི་སིར་ཕྱིན་སོང” ཟེར།
མར་ཁོར་སྐད་ཅིག་རིང་ལ་སྨྲ་བ་འགགས་པར་གྱུར་སོང་།
དེ་ནས་ངག་འཁྲོལ་མི་འཁྲོལ་ངང་། “ཡིན་ནའང་ངས་འདི་ནས་མི་གཅིག་
ཀྱང་ངོ་མི་ཤེས། གཅིག་པུ་གྲོགས་མེད་ཁེར་རྐྱང་ཡིན” ཟེར་བཞིན་བྱང་བུ་དེ་ཕར་བྱིན།
གཉེར་བས་ཕར་བླངས་ནས་ལྟ་ཙམ་བྱས་རྗེས། འཛེམ་བག་ཅི་ཡང་མེད་པའི་སྒོ་
ནས། “ཐབས་ཡོད་པ་མ་རེད། བདག་པོ་ཟླ་གཅིག་གི་རྗེས་ནས་ཕྱིར་ལོག་ངེས་པས། དེ་
དུས་ངས་ཁོ་ལ་སྤྲོད་ངེས” ཟེར།
“ཡིན་ནའང་།ང་། ང་གཅིག་པུ་ཡིན་པས། ཁོ་ལ་འཕྲད་དགོས་འདུག” མར་ཁོས་
ཞུ་བ་ནན་ཏན་དུ་ཕུལ།
“ཧེ། ཆོག་གི་ཆོག་གི ཁྱོད་ཚོ་རྒྱལ་ཁབ་ཀྱི་གྲོང་གསེབ་པ་རོ་ས་རི་ཨོར་ཡོང་བ་ད་
དུང་ཉུང་ཉུང་ཡིན་ནམ། ཕྱིར་ཁྱོད་ཀྱི་དབྱི་ཐ་ལིར་སོང་ལ་སློང་མོ་བྱོས་ཤིག” གཉེར་
བས་དེ་ལྟར་ཟེར་བཞིན་ཁ་གཏད་དུ་ཡོད་པའི་སྒོ་ཕྱིར་བརྒྱབ་བྱུང་།
མར་ཁོ་ནི་རྡོ་བས་ལས་པའི་མི་ཞིག་དང་འདྲ་བར་དེ་གར་འགྲེང་ནས་སྡོད་དགོས་
བྱུང་།
ཅུང་ཙམ་འགོར་རྗེས་ཁོས་དལ་བུར་རྡོག་ཁྲེས་བསྣམས་ནས་དེ་ག་དང་གྱེས་ཤིང་།
སེམས་ལ་ཅི་དྲན་འདི་དྲན་མེད་པར་དྲི་བ་མང་པོ་ཞིག་འཕྲོ་རིམ་འཕྲོར་མཐུད་བྱུང་། ད་
ནི་ཅི་བྱའམ། གང་དུ་འགྲོའམ། རོ་ས་རི་ཨོ་ནས་ཁའོ་ཨེར་ཏོ་ཝ་ད་དུང་མེ་འཁོར་གྱི་ཉིན་
ལམ་ཞིག་ཡོད། ལག་སྒོར་འགའ་མ་གཏོགས་མེད་པས་ཉིན་གཅིག་གི་ཟས་རིན་ལས་
མང་པོ་མི་འདུག །ལམ་གླ་ཞིག་གང་དུ་འཚོལ་དུ་འགྲོའམ། ཁོས་ལས་ཀ་ལས་ཆོག་མོད།
ལས་ཀ་ལས་ས་གང་དུ་ཡོད་དམ། སུ་ལ་འདྲིའམ། སློང་མོ་བྱེད་དུ་འགྲོའམ། ཀྱེ་མ། མི་
གཞན་གྱིས་དང་ལེན་བྱེད་པ་ལྟ་ཞོག །ད་སྔོན་བཞིན་དུ་བརྙས་བཅོས་བྱས་ན་ཅི་བྱ། ངོ་
མི་གནོང་ངམ། མིན། གཏན་ནས་མིན། དུས་གཏན་དུ་མིན། ཤི་དགོས་ཀྱང་སློང་མོ་མི་
བྱེད། ཡིན་ནའང་ཁོའི་མིག་མདུན་ནས་རྒྱང་རིང་གི་མཐའ་མེད་པའི་བདེ་ཐང་ཆེན་
མོའི་གཞི་རུ་བསྲིངས་པའི་སྲང་ལམ་དག་མཐོང་བ་ན། ཁོའི་སྙིང་སྟོབས་དེ་ཡང་བསྐྱར་
ཉམས་དམས་སུ་གྱུར་འགྲོ། དེར་བརྟེན། ཁོས་རྡོག་ཁྲེས་འཁྲིས་སུ་བཞག་ཅིང་རྒྱབ་གྱང་
ལ་བསྙེས་ནས་ཙོག་པ་དང་། མགོ་བོ་ཕྲག་པའི་བར་དུ་བསྐུངས་ནས་ངུ་འདོད་ཀྱང་མིག་
ཆུ་མེད་པའི་ཚད་དུ་གྱུར།
མི་དག་ཁོའི་མདུན་ཕྱོགས་སུ་འགྲོ་འོང་བྱེད་ཅིང་། ད་དུང་རྡོག་པ་ངེས་མེད་དུ་ཁོ་
"་ཐོགས་ཙམ་བྱེད། ཤིང་རྟ་འགའ་རེའང་ཁོའི་ལུས་ལ་གཙུབ་ཙམ་གྱིས་བཞུད་
འགྲོ། འུར་ཟིང་གི་སྒྲས་སྲང་ལམ་ཧྲིལ་པོ་ཡོངས་སུ་ཁྱབ་ཅིང་། བྱིས་པ་འགའ་ཡིས་ཁོ་ལ་
ལྟད་མོ་ལྟ་བཞིན་འདུག །མར་ཁོ་དེ་ལྟར་སྲང་ལམ་དེར་ཙོག་ནས་ཡུན་རིང་འགོར།
སྐབས་དེར། མི་ཞིག་གིས་དབྱི་ཐ་ལིའི་སྐད་དང་ལོན་བྷར་དྷི་ཡའི་སྐད་སྦྲགས་
མས། “ལྟས་ངན་ཆུང་ཆུང་། དོན་ཅི་ཞིག་བྱུང་སོང” ཟེར།
སྐད་ཆ་དེ་དང་བསྡོངས་ནས་ཁོའི་མགོ་བོའང་ཡར་དགྱེ་བ་ན། རང་དབང་མེད་
པར་ཡར་ལ་ལྡིང་ཙམ་བྱེད་དགོས་བྱུང་བ་དང་། དགའ་ཚོར་ཆེན་པོས། “ཁྱོད་ཀྱང་འདི་
རུ་ཡོད་དམ” ཞེས་དྲིས།
གྲུ་གཟིངས་སྟེང་དུ་ངོ་ཤེས་པའི་ལོན་བྷར་དྷི་ཡའི་བགྲེས་སོང་ཡང་ཁོ་དང་འདྲ་
བར་དགའ་ཚོར་ཆེན་པོ་སྐྱེས་བྱུང་། མར་ཁོས་བགྲེས་སོང་གི་དྲི་བ་ལ་མི་སྒུག་པར་རང་
ཉིད་ལོ་རྒྱུས་ཡོངས་རྫོགས་ཁོ་ལ་བཤད། “ད་ལྟ་ང་ལ་སྒོར་མོ་མེད་པས། ངས་ལས་ཀ་ཞིག་
འཚོལ་དགོས་འདུག ཁྱེད་ཀྱིས་ངོས་སྦྱོར་བྱས་ཏེ་ང་ལ་ལས་ཀ་ཞིག་འཚོལ་རོགས། ང་ལ་
སྒོར་མོ་ཞིག་འཚོལ་དུ་ཆུགས། ངས་ཅི་ཡང་ལས་ནུས། དོ་བོ་འཁུར་བ་དང་སྲང་ལམ་
འཕྱག་པ། གཞན་ལ་འུ་ལག་བྱེད་པ། ཞིང་ལས་བྱེད་དགོས་ཀྱང་རུང་། སྒོང་ཕྱེ་ནག་པོ་
མི་ཞིག་བཟའ་རྒྱུ་བྱུང་ན་ཡིད་ཚིམ་པ་ཡིན། གང་མྱུར་ངང་ལམ་ལ་ཆས་ཐུབ་པ་དང་།
འགྱངས་པར་ཡུམ་ཆེན་བཙལ་ནས་རྙེད་པའི་ཆེད་དུ། ངས་ཁྱེད་ལ་ཞུ་བ་བྱས་པ་ཡིན།
དཀོན་མཆོག་གི་ངོར་བལྟས་ནས། ང་ལ་རོགས་རམ་བྱས་ཏེ་ལས་ཀ་ཞིག་འཚོལ་རོགས།
ང་ལ་ཐབས་བཀོད་གཞན་ཅི་ཡང་མི་འདུག” ཅེས་ཞུ་བ་བྱས།
བགྲེས་སོང་གིས་ཕྱོགས་བཞིར་བསྐོར་ལྟ་ཞིག་བྱས་པ་དང་། དེ་ནས་མ་ནེ་སྐྱོར་
ཏེ། “སྡུག་པོ་རེད། ངོ་མ་སྡུག་པོ་རེད། ད་ནི་ཅི་བྱའམ་ལས་ཀའམ་བཙལ་རྒྱུ་
ཟེར་ན་དེ་ལྟར་རྙེད་པ་ཞིག་ཨེ་ཡིན་ནམ། ངས་ད་དུང་འདང་ཞིག་རྒྱག་དང་། ད་ནི་རང་
362
མི་འདི་འདྲ་མང་པོ་ཞིག་གི་དཀྱིལ་ནས་སྒོར་སུམ་ཅུ་བཙལ་མི་ཐུབ་པ་རེད་དམ” ཟེར།
མར་ཁོས་རེ་ཤུགས་དྲག་པོས་བགྲེས་སོང་གི་གདོང་ལ་བལྟས་ཤིང་། སེམས་ཀྱི་
མནར་གཅོད་རེ་ཞིག་ཇེ་ཡང་དུ་གྱུར།
“ངའི་རྗེས་སུ་ཤོག” བགྲེས་སོང་གིས་དེ་ལྟར་ཟེར།
“གང་ལ་འགྲོ་རྒྱུ།” མར་ཁོས་རྡོག་ཁྲེས་བསྣམས་ནས་དེ་ལྟར་དྲིས།
“ངའི་རྗེས་སུ་ཤོག”
བགྲེས་སོང་གིས་དེ་ལྟར་ཟེར་བཞིན་ཕར་འཁོར་ནས་བུད་སོང་། མར་ཁོ་རྗེས་སུ་
དམ་པོར་འབྲངས་ནས་སོང་། ལམ་བར་དུ་ཁོ་གཉིས་ལ་ཁ་བརྡ་ཅི་ཡང་མི་འདུག་ཅིང་།
ལམ་ཐག་རིང་ཙམ་ལ་ཕྱིན་ཏེ་ཟ་ཁང་ཞིག་གི་སྒོ་ཁར་སླེབས་མཚམས་བགྲེས་སོང་གིས་
གོམ་པ་ལེན་མཚམས་བཞག་བྱུང་། ཟ་ཁང་གི་སྒོ་བྱང་ངོས་སུ་སྐར་མ་གཅིག་འདུག་པ་
དང་དེའི་གཤམ་དུ་“དབྱི་ཐ་ལིའི་སྐར་མ” ཞེས་བྲིས་འདུག །བགྲེས་སོང་གིས་སྐེ་
ཞིང་། སྟོང་ལྷང་བའི་མེ་འཁོར་ནི་མི་དུད་དཀོན་པའི་རྩྭ་ཐང་ཆེན་པོའི་གཞི་རུ་ཤར་
བགྲོད་བྱེད། མེ་འཁོར་ནི་རྨས་མ་དབོར་འདྲེན་བྱེད་དུ་འགྲོ་བ་དང་འདྲ་བར་འཁོར་སྒམ་
ཧྲིལ་པོའི་ནང་དུ་མར་ཁོ་གཅིག་པུ་མ་གཏོགས་དྲུད་མི་འདུག །ཁོས་གཡས་གཡོན་གྱི་དྲ་
སྒོ་ལས་བལྟས་པ་ན། མུ་མེད་དབེན་འཇགས་ཀྱི་ཐང་སྟོང་ཁོ་ན་ཡིན་ཞིང་། ཕྱོགས་ཀུན་
ཏུ་སྔོན་ཆད་མཐོང་མ་མྱོང་བའི་སྡོང་པོ་ཆུང་ཆུང་སྟེ། གཞུང་རྟ་དང་ཡལ་ག་དག་གཅུས་
ཏེ་སྡུག་བསྔལ་གྱིས་མནར་ཅིང་སྨྱོས་ཏེ་སྨྲེ་ངག་འདོན་པ་ལྟ་བུའི་དབྱིབས་ཅན་ཚོམ་བུ་
བྱས་ཏེ་ཁྱབ་ཡོད་ཅིང་།དེ་འདྲའི་ནག་རིབ་ཅིང་ཡ་འཐོར་ལ། འཁྱག་ཤུར་བའི་སྐྱེ་དངོས་
དེ་དག་གིས་རྩྭ་ཐང་ཆེན་མོ་དེ་མུ་མཐའ་མེད་པའི་དུར་ཐང་དུ་བསྒྱུར་འདུག །མར་ཁོས་
གཉིད་ལྕོག་ཅིག་བརྒྱབ་ཅིང་། དུས་ཚོད་ཕྱེད་ཙམ་གྱི་རྗེས་ནས་སད་དེ་ཡང་བསྐྱར་
བལྟས་ནའང་ད་སྔོན་གྱི་ཡུལ་ལྗོངས་དང་གཅིག་མཚུངས་རེད། ལམ་བར་གྱི་ས་ཚིགས་
སུའང་མི་མེད་ཉམས་ཤོར་དུ་གྱུར་ཏེ་ཉེས་ཅན་བསྐུངས་ཡུལ་དང་གཉིས་སུ་མ་མཆིས།
ལན་རེར་མེ་འཁོར་ལམ་བར་དུ་སྡོད་ཙམ་བྱས་ཚེ་མཐའ་འཁོར་སྟོང་འཇགས་སེར་ཡོད་
ཅིང་། ཁོའི་སེམས་སུ་རང་ཉིད་གཅིག་པུ་ནི་ལམ་ནོར་ཐེབས་པའི་མེ་འཁོར་ཞིག་མུ་མེད་
མྱ་ངམ་ཐང་དུ་དོར་ཡོད་པའི་ནང་དུ་ལུས་ཡོད་པའི་སྣང་བ་སྐྱེས་འོང་། ས་ཚིགས་རེ་རེར་
སླེབས་མཚམས་ཁོའི་སེམས་སུ་ད་ནི་དམིགས་པའི་ཡུལ་དུ་སླེབས་སོང་སྙམ་མོད། འོན་
ཀྱང་མུ་མཐུད་དུ་མདུན་དུ་བསྐྱོད་པ་ན་ད་དུང་མི་རྒོད་མངོན་ལོས་ཡོང་སྙམ་པའི་ལྐོག་
གྱུར་དང་འཇིགས་རུང་གི་གནས་སུ་སླེབས་འགྲོ། གྲང་རླུང་ཡུག་གཅིག་ཁོའི་གདོང་ལ་
རེག་ཙམ་བྱེད། ཟླ་བཞི་པའི་ཟླ་སྨད་དུ་ཇེ་ནོ་ཝ་ནས་ལམ་ལ་ཆས་དུས། ཁྱིམ་མི་དག་
གིས་ཀྱང་མེ་གླིང་ནས་དགུན་ཁར་སླེབས་འགྲོ་བ་ཡིད་དུ་མ་དྲན་པས་དབྱར་ལྭ་མ་
གཏོགས་བསྣམས་མེད། ཆུ་ཚོད་འགའ་འགོར་བའི་རྗེས་སུ་ཁོའི་སྣང་ངོར་ཧ་ཅང་གྲང་
བའི་སྣང་བ་སྐྱེས། དེའི་ཁར་ལམ་ཐག་རིང་པོའི་ངལ་དུབ་དང་། ཤུགས་དྲག་པའི་བསམ་
པའི་འཆར་སྣང་། མཚན་མོ་རེ་རེར་གཉིད་ལེགས་པོ་མ་བྱུང་བ་བཅས་ཀྱིས་ནག་ཐོམ་
ཐོམ་ངང་གཉིད་དུ་ཡུར། ཁོ་རང་དུས་ཚོད་ཧ་ཅང་རིང་པོ་ཞིག་ལ་གཉིད་དུ་ཡུར། གཉིད་
ལས་སད་པའི་སྐབས་སུ་མི་བདེ་བའི་ཚོར་བ་ཞིག་བྱུང་ཞིང་། རྐང་ལག་ཧ་ཅང་འཁྱག་
པོར་གྱུར་འདུག །དེར་བརྟེན་ཁོ་ལ་འཇིགས་རུང་གི་ཚོར་བ་ཞིག་སྐྱེས་པ་སྟེ། རང་ཉིད་
ལམ་བར་ནས་ན་བའམ་ཤི་འགྲོ་བར་སྐྲག་པ་དང་། མུ་མེད་ཐང་སྟོང་དུ་དོར་ཏེ་ལམ་བར་
དུ་ངེས་མེད་ངང་མཐོང་ཡོང་བའི་གླང་མའི་ཀེང་རུས་ཆག་རོ་ལྟར། བེམ་པོ་གཅན་
གཟན་དང་བྱ་གླག་གི་ཁ་ཟས་སུ་གྱུར་འགྲོ་བར་སྐྲག་སྟེ། རང་དབང་མེད་པར་མིག་གི་ལྟ་
ཕྱོགས་གཞན་དུ་བསྒྱུར། འདི་ལྟ་བུའི་སེམས་མི་བདེ་ཞིང་རང་བྱུང་ནམ་ངན་གྱི་ཀློང་
ནས། ཁོས་ཇི་ལྟར་འདང་བརྒྱབ་ན་དེ་ལྟར་སྐྲག་འོང་བ་དང་། དེ་ལྟར་མདུན་ཕྱོགས་ནི་
ནམ་ཡང་སྨག་རུམ་ཞིག་ཡིན་པའི་ཚོར་སྣང་སྐྱེས། ཡུམ་ཆེན་དངོས་གནས་ཁའོ་ཨེར་ཏོ་
ཝར་ཡོད་དམ། གལ་ཏེ་དེ་གར་མེད་ན་ཅི་བྱའམ། གལ་ཏེ་ལོ་ཚི་ཨར་ཏི་སི་སྲང་ལམ་གྱི་
སྐུ་ཞབས་དེ་གོ་ལོག་བྱུང་བ་ཡིན་ཚེ་ཅི་བྱའམ། གལ་ཏེ་ཡུམ་ཆེན་ཚེ་ལས་འདས་པ་ཡིན་
ན་ཅི་བྱའམ།དེ་ལྟར་བསམ་བཞིན་བསམ་བཞིན་དུ་མར་ཁོ་གཉིད་དུ་ཡུར་སོང་། རྨི་ལམ་
ལས་ཁོ་རང་ཁའོ་ཨེར་ཏོ་ཝར་སླེབས་ཤིང་། མི་རྣམས་ཀྱིས་སྒོ་ནང་ནས་ཁོ་ལ་བལྟས་
ཏེ། “མི་འདུག མི་འདུག” ཅེས་བཤད་ཀྱིན་པ་ཐོས་ཏེ་གློ་བུར་དུ་གཉིད་ལས་སད།
སྐབས་དེར་ཁོའི་མཐོང་ལམ་དུ་འཁོར་སྒམ་ཕར་སྣེ་རུ་སྨ་ར་སྟུག་པོ་སྐྱེས་པའི་སྐྱེས་པ་
གསུམ་ལངས་འདུག་པ་མཐོང་། སྐྱེས་པ་གསུམ་པོས་ཁ་དོག་མི་འདྲ་བའི་སྐེ་དཀྲིས་ཆེན་
པོ་རེ་དཀྲིས་འདུག་ཅིང་། ཁོའི་ཕྱོགས་སུ་བལྟས་ཏེ་ཕན་ཚུན་གྱི་རྣ་འགྲམ་དུ་ཤབ་ཤུབ་
ཅིག་བཤད་ཀྱིན་འདུག །ཁོའི་སེམས་སུ་དེ་མ་ཐག་ཆོམ་རྐུན་དྲན་བྱུང་། ཁོ་ཚོ་ངེས་པར་
དུ་ཆོམ་རྐུན་ཡིན་འདུག །ཁོ་ཚོས་ཁོ་བསད་དེ་རྡོག་ཁྲེས་འཕྲོག་ངེས་རེད། གྲང་ངར་ཆེ་
བ་དང་ལུས་པོ་མི་བདེ་བའི་ཁར་འཇིགས་སྐྲག་ཆེན་པོ་སྐྱེས་པས་ཀླད་པའི་ནང་དུ་ཅི་
དྲན་འདི་དྲན་མེད་པར་གྱུར། སྐྱེས་པ་གསུམ་པོས་ད་དུང་ཡང་ཁོ་ལ་ཅེར་ནས་འདུག་
ཅིང་། དེ་ནས་ཁོ་ཚོའི་ཁྲོད་ཀྱི་མི་གཅིག་ཁོའི་ཕྱོགས་སུ་སླེབས་བྱུང་། སྐབས་དེར་མར་ཁོ་
ཕལ་ཆེར་བླ་འཁྱར་པར་གྱུར། སྨྱོས་པ་བཞིན་དུ་དཔུང་པ་དཀྱེལ་ཏེ་ཁོའི་ཕྱོགས་སུ་རྒྱུག་
འགྲོ་བཞིན། “ང་ལ་ཅི་ཡང་མེད། ང་ནི་བྱིས་པ་ལས་ངན་ཞིག་ཡིན།དབྱི་ཐ་ལི་ནས་ཡུམ་
ཆེན་འཚོལ་དུ་ཡོང་བ་ཡིན། ང་གཅིག་པུ་ཡིན། ང་ལ་གནོད་པ་མི་བྱེད་རོགས” ཞེས་འོ་
དོད་བྱས། སྐྱེས་པ་དེ་གསུམ་གས་དེ་མ་ཐག་ཏུ་ཁོའི་བསམ་ཚུལ་ཤེས་ཏེ། ཁོ་ལ་གཅེས་
པའི་བྱིལ་བྱིལ་དང་སེམས་གསོ་བྱས་པ་སྟེ། ཁོ་རང་གིས་ཧ་མི་གོ་བའི་སྐད་ཆ་མང་པོ་
ཞིག་བཤད་བྱུང༌། ཁོ་ཚོས་མར་ཁོ་གྲང་སྟེ་འདར་སིག་རྒྱག་པ་མཐོང་ནས། སྐེ་དཀྲིས་
ཆེན་པོ་ཁོའི་ལུས་སྟེང་དུ་བཀབ་སྟེ་ཉལ་དུ་བཅུག་བྱུང༌། མུན་རུབ་ཀྱིན་པའི་སྐབས་སུ་
མར་ཁོ་ཡང་བསྐྱར་གཉིད་སོང༌། མཇུག་མཐར་སྨ་ར་སྟུག་པོ་སྐྱེས་པའི་སྐྱེས་པ་གསུམ་
གྱིས་ཁོ་རང་གཉིད་ལས་སློང་དུས་མེ་འཁོར་ཁའོ་ཨེར་ཏོ་ཝར་སླེབས་ཟིན་འདུག །
ཨ། མར་ཁོས་དབུགས་རིང་པོ་ཞིག་ཕྱུངས་རྗེས། ངང་སྒུག་བྱེད་མ་ཐུབ་པར་
བརྒྱུགས་ཏེ་མེ་འཁོར་ལས་བབས་ཤིང་། མེ་འཁོར་ས་ཚིགས་ཀྱི་ལས་གཉེར་པ་ཞིག་ལ་
བཟོ་འགོད་པ་མེ་ཁེའུ་ནེ་སི་ཚང་གང་དུ་ཡོད་པ་དྲིས། མི་དེས་ཆོས་ཁང་ཞིག་གི་མིང་
བཤད་བྱུང་བ་དང་། ཁོ་ཚང་ཆོས་ཁང་དེའི་ཉེ་འདབས་སུ་ཡོད་ཟེར། ཁོ་བྲེལ་འཚབ་ཆེན་
པོས་བརྒྱུགས་ཏེ་མེ་འཁོར་ས་ཚིགས་ནས་ཕྱིར་བུད། མུན་རུབ་ནས་ཡུན་རིང་འགོར་
ཟིན་འདུག་ཅིང་། མར་ཁོ་གྲོང་ཁྱེར་ནང་དུ་སོང་བ་ན། མར་ཁོའི་སེམས་སུ་ཡང་བསྐྱར་
རོ་ས་རི་ཨོར་སླེབས་སོང་བའི་སྣང་བ་སྐྱེས། མིག་ལམ་དུ་སྣང་བ་ནི་སྔར་བཞིན་མདའ་
ལྟར་དྲང་བའི་སྲང་ལམ་རིང་པོ་ཡིན་པ་དང་། འགྲམ་གཉིས་ནི་རྩི་དཀར་བྱུགས་པའི་
ཁང་པ་དམའ་མོ་ཡིན་ཞིང་། རིང་ཞིང་དྲང་བའི་སྲང་ལམ་དག་བསྣོལ་མར་སྦྲེལ་
འདུག །ཡིན་ནའང་ཁའོ་ཨེར་ཏོ་ཝ་རུ་མི་ཧ་ཅང་ཉུང་འདུག །ལམ་སྒྲོན་འགའ་རེ་
ཐར་ཐོར་དུ་ཡོད་ཅིང་། ལམ་སྒྲོན་གྱི་འོག་ནས་བལྟས་པ་ན་ས་དེའི་མི་རྣམས་ཀྱི་ངོ་
གདོང་ནི་ཧ་ཅང་མཚར་བོ་ཡོད་པ་སྟེ། ནག་པོའང་མ་རེད་ལ་ལྗང་གུའང་མ་རེད།མར་ཁོ་
ལམ་དུ་འགྲོ་ཞོར་དུ་མགོ་བཏེགས་ནས་བལྟས་པ་ན། ཆོས་ཁང་གི་བཟོ་སྐྲུན་ཡང་ཁྱད་
མཚར་པ་སྟེ། གྲིབ་མ་ཆེན་པོ་ཞིག་མཚན་མོའི་བར་སྣང་དུ་བསླངས་ཡོད་པ་དང་གཉིས་
སུ་མཆིས། གྲོང་ཁྱེར་ཡོངས་རྫོགས་རབ་རིབ་དང་དབེན་འཇགས་ཡིན་ནའང་། ད་སོ་
མར་མུ་མེད་ཐང་སྟོང་བརྒྱུད་ནས་ཡོང་བའི་མར་ཁོ་ལ་མཚོན་ན་ཡོད་ཚད་ལ་གསོན་
ཤུགས་ཀྱིས་ཁེངས་ཡོད་པར་སྣང་། མར་ཁོས་ཆོས་དཔོན་ཞིག་ལ་ལམ་དྲིས་རྗེས་དེ་མ་
ཐག་ཏུ་ཆོས་ཁང་དང་མེ་ཁེའུ་ནེ་སི་ཚང་བཙལ་རྙེད་བྱུང་། ཁོས་ལག་པ་གཅིག་བྲང་
ཁར་སྦྱར་ཏེ་མཆོངས་ལྡིང་གིས་མིད་ཐག་ཁར་བསླེབ་ལ་ཉེ་བའི་སྙིང་མར་མནན་པ་
དང་། ལག་པ་གཅིག་འདར་བཞིན་དུ་སྒོ་དྲིལ་དཀྲོལ།
བགྲེས་མོ་ཞིག་གིས་ལག་ཏུ་གློག་ཞུ་བཏེགས་ཡོང་སྟེ་སྒོ་ཕྱེ་བྱུང་བས། མར་ཁོས་རེ་
ཞིག་སྐད་ཆ་མི་ཤོད་པར་གྱུར།
“ཁྱོད་ཀྱིས་སུ་འཚོལ་བ་ཡིན།” བགྲེས་མོས་སི་ཕེན་སྐད་ཀྱིས་དེ་ལྟར་དྲིས་བྱུང་།
“བཟོ་འགོད་པ་མེ་ཁེའུ་ནེ་སི།” མར་ཁོས་དེ་ལྟར་བཤད།
བགྲེས་མོས་ལག་པ་མཆན་བསྣོལ་བྱས་ཤིང་། མགོ་བོ་འཕྲེད་དུ་གཡུག་
བཞིན། “ཁྱོད་ཀྱང་མེ་ཁེའུ་ནེ་སི་འཚོལ་མཁན་ཡིན་ནམ། ད་ནི་མཇུག་རྫོགས་རྒྱུ་ཞིག་
ཡོད་ན་ཨང༌། ཟླ་གསུམ་གྱི་རིང་ལ་ཁ་ལྕེ་བསྐམས་པའི་བར་དུ་བཤད་པ་ཡིན། བལྟས་
ཡོང་ན་ཚགས་པར་སྟེང་བཀོད་པས་ཀྱང་མི་ཆོག་པར་འདུག །ད་དུང་སྦྱར་བྱང་ཆེན་པོ་
ཞིག་བྲིས་ཏེ་མེ་ཁེའུ་ནེ་སི་ཚང་ཏུའུ་ཁུའུ་མན་ལ་གནས་སྤར་སོང་ཞེས་གསལ་པོར་འབྲི་
དགོས་རྒྱུ་རེད” ཟེར།
མར་ཁོས་རེ་ཐག་ཆད་པའི་ལག་བརྡ་ཞིག་བསྟན་ཅིང་། དེ་མ་ཐག་ཞེ་སྡང་ཞིག་
ལངས་བཞིན་“ཤི་སོང་ན་འགྲིག་འདུག །ང་རང་ལམ་བར་དུ་ཤི་སོང་ཡང་ཡུམ་ཆེན་
རྙེད་རྒྱུ་མ་རེད། ང་རང་སྨྱོ་རྒྱུ་རེད། ང་རང་འཆི་ན་འདོད། གནམ་རྒན་མ་ཨང་། ས་དེའི་
མིང་ལ་ཅི་ཟེར། གང་ཞིག་ན་ཡོད་དམ། ལམ་ཐག་ག་ཚོད་ཡོད་དམ” ཞེས་དྲིས།
བགྲེས་མོས་གདུང་སེམས་འཆང་བཞིན་དུ། “ཨེ། སྙིང་རྗེའི་ཡུལ་དུ་གྱུར་པའི་བུ་
ཆུང་ལགས། དེ་ནི་སླ་མོ་ཞིག་ག་ལ་ཡིན། མ་མཐའ་ཡང་སྤྱི་ལེ་བཞི་བརྒྱ་ལྔ་བརྒྱ་ཡོད་
ངེས” ཟེར།
མར་ཁོས་ལག་པ་གཉིས་ཀྱིས་ངོ་བཀབ་སྟེ་ངུ་སྔངས་བྱེད་བཞིན་“ད་ནི་
ངས་ཅི་བྱའམ” ཞེས་དྲིས།
“ངས་ཁྱོད་ལ་ཇི་ལྟར་བཤད་དམ། སྙིང་རྗེའི་ཡུལ་དུ་གྱུར་པའི་བུ་ཆུང་། ངས་ཀྱང་
མི་ཤེས་པར་འདུག” བགྲེས་མོས་དེ་ལྟར་ཟེར།
ཡིན་ནའང་བགྲེས་མོས་དེ་མ་ཐག་ཏུ་ཐབས་བཀོད་ཅིག་རྙེད་བྱུང་། བྲེལ་མྱུར་ངང་
ནས། “ངས་ཐབས་བཀོད་ཅིག་རྙེད་བྱུང་། ངའི་ཁར་ཉོན། ཁྱོད་ཀྱིས་འདི་ལྟར་བྱོས།
མདུན་ཕྱོགས་ཀྱི་སྲང་མདོ་ནས་གཡས་སུ་དཀྱོགས་པ་ན། སྒོ་ཆེན་གསུམ་པའི་ལྷས་རའི་
ནང་དུ་མིང་ལ ‘འགོ་དཔོན'དུ་འབོད་པའི་ཚོང་པ་ཞིག་ཡོད། ཁོས་སང་ཉིན་ཁོའི་ཤིང་
རྟ་རུ་ཁག་ཁྲིད་ནས་ཏུའུ་ཁུའུ་མན་ལ་འགྲོ་རྒྱུ་རེད། ཁྱོད་ཀྱིས་ཚོད་ལྟ་ཞིག་བྱོས། ཁོ་ལ་གླ་
བྱས་ན་ཁྱོད་རང་འཁྲིད་མིན་ལ་ལྟོས། ཁོས་ཤིང་རྟའི་སྟེང་ནས་ཁྱོད་ལ་སྡོད་གནས་ཤིག་
སྟེར་ཡང་སྲིད། མྱུར་དུ་སོང་ཞིག” ཟེར།
མར་ཁོས་རྡོག་ཁྲེས་ལག་ཏུ་བསྣམས་ནས་བགྲེས་མོར་གྱེས་ཕྱག་ཕུལ་ཅིང་། ལམ་
ནང་དུ་འདུར་རྒྱུག་བྱས་ཏེ་ཅུང་མ་འགོར་བར་ལྷས་ར་ཆེན་པོ་དེའི་འཁྲིས་སུ་སླེབས།
ལྷས་རའི་ནང་དུ་གློག་ཞུ་མང་པོ་བཀལ་ཏེ་དཀར་གསལ་དོད་པོར་ཡོད་ཅིང་། མི་སྐོར་
ཞིག་གིས་འབྲུ་རིགས་དོ་བོ་མང་པོ་ཁུར་ཏེ་ཤིང་རྟའི་ནང་དུ་སྐྱེལ་བར་བྲེལ་བཞིན་
འདུག །ཤིང་རྟ་ནི་རྟ་རྩེད་ཚོགས་པའི་སྤོ་བསྐྱོད་ཁང་པ་དང་འདྲ་བར་ཀླད་སྒོར་ཞིང་
འཁོར་ལོ་མཐོན་པོ་རྐྱང་རྐྱང་རེད། གཟུགས་གཞི་ཆེ་ཞིང་སྨ་ར་ཡོད་པ་དང་། རྒྱབ་ཏུ་
དཀར་ནག་བསྡེབས་མའི་ཟླ་གམ་གྱོན་ཞིང་། རྐང་པར་འཇུར་རྟ་ཡུ་རིང་གྱོན་མཁན་གྱི་
སྐྱེས་པ་ཞིག་གིས་འབྲུ་རིགས་སྐྱེལ་བར་བཀོད་སྒྲིག་བྱེད་ཀྱིན་འདུག །མར་ཁོ་མི་དེའི་
གན་དུ་སོང་སྟེ། སེམས་ཆུང་ངང་ཁོ་རང་དབྱི་ཐ་ལི་ནས་ཡུམ་ཆེན་འཚོལ་དུ་ཡོང་བ་
ཡིན་ཚུལ་བཤད།
“འགོ་དཔོན” གྱི་ནང་དོན་རུ་གཙོ་ཡིན་པ་སྟེ། ཤིང་རྟ་རུ་ཁག་གི་སྣེ་འཁྲིད་
མཁན་ཡིན་འདུག །ཁོས་མར་ཁོའི་ལུས་ཡོངས་ལ་ཞིབ་ལྟ་ཞིག་བྱས་རྗེས། ཚིག་ཐག་ཆོད་
པའི་ངང་། “ང་ལ་སྡོད་གནས་སྟོང་བ་མེད” ཟེར།
མར་ཁོས་ཞུ་བ་བྱས་ཏེ། “ང་ལ་སྒོར་མོ་བཅོ་ལྔ་ཡོད། ངས་ཁྱོད་ལ་སྒོར་མོ་བཅོ་ལྔ་
སྟེར། ལམ་བར་ནས་ངས་ལས་ཀ་ལས་ཆོག །ངས་བ་གླང་ལ་རྩྭ་བྱིན་ནས་ཆུ་བླུད་ཆོག
ངས་ཅི་ཡང་བསྒྲུབ་ནུས། ང་ལ་སྒོང་ཕྱེ་ཞིག་ཡོད་ན་ཆོག །ང་ལ་སྡོད་གནས་ཤིག་གནང་
རོགས། སྐུ་ཞབས་མཁྱེན” ཞེས་ཞུས།
འགོ་དཔོན་གྱིས་ཡང་བསྐྱར་ཁོ་ལ་ལྟ་ཙམ་བྱས་ནས། བཤད་སྟངས་བསྒྱུར་ཅིང་
མགྲོན་བཟོ་བསྟན་ཏེ། “སྡོད་གནས་ཡོད་པ་མ་རེད་ཡང་གཅིག་བཤད་ན་
ཚོ་ཏུའུ་ཁུའུ་མན་ལ་མི་འགྲོ། ང་ཚོ་གྲོང་ཁྱེར་གཞན་ཞིག་སྟེ་སན་ཏི་ཨ་ཀོ་བྷིལ་ཨེ་སི་ཏེ་
རོར་ལ་འགྲོ་རྒྱུ། ལམ་བར་ནས་ང་ཚོས་ངེས་པར་དུ་ཁྱོད་བསྐྱུར་དགོས། ཁྱོད་རང་ད་དུང་
ལམ་ཐག་ཧ་ཅང་རིང་པོར་འགྲོ་དགོས་པ་རེད” ཟེར།
“ད་དུང་ལྡབ་གཅིག་གིས་རིང་ཡང་སྐྱོན་མེད། ང་འགྲོ་ནུས། ཁྱེད་ཀྱིས་སེམས་
ཁུར་བྱེད་མི་དགོས། ངས་ནུས་པ་ཡོད་ཚད་བཏོན་ནས་དེ་གར་སླེབས་སུ་འཇུག་རྒྱུ། ཁྱེད་
ཀྱིས་ང་ལ་སྡོད་གནས་ཤིག་གནང་རོགས། སྐུ་ཞབས་ལགས། ཁྱེད་ལ་ཞུ་བ་བྱེད། ང་རང་
གཅིག་པུ་འདི་རུ་མི་བསྐྱུར་རོགས།” མར་ཁོས་དེ་ལྟར་བཤད།
“ཁྱོད་ཀྱིས་འདང་གསལ་པོ་རྒྱོབས། ལམ་བར་ནས་ཉིན་ཉི་ཤུ་ལ་འགྲོ་དགོས།”
“སྐྱོན་མེད།”
“ལམ་བར་དུ་དཀའ་སྡུག་ཧ་ཅང་ཆེ་བ་རེད།”
“ངས་ཡོད་ཚད་བཟོད་བསྲན་བྱ་ཐུབ།”
“དེ་རྗེས་ཁྱོད་གཅིག་པུ་ལམ་དུ་འགྲོ་དགོས་པ་རེད།”
“ང་ཅི་ལའང་མི་སྐྲག།གཙོ་བོ་ཡུམ་ཆེན་རྙེད་དགོས་པ་ཡིན།ཁྱེད་ལ་ཞུ་བ་བྱེད།”
འགོ་དཔོན་གྱིས་གློག་ཞུ་ཞིག་ཁྱེར་ཡོང་ནས་ཉེ་བར་བཅར་ཏེ་ཁོའི་གདོང་ལ་ཡ
ལྟ་བསྐྱར་ལྟ་འགའ་བྱས་རྗེས། “དེས་ན་ཆོག་འདུག” ཟེར།
མར་ཁོ་ཧ་ཅང་དགའ་སྟེ་ཁོའི་ལག་པར་འོ་ཞིག་བྱས།
འགོ་དཔོན་ཕར་འགྲོ་ཁར་ཁ་གསབ་ཀྱི་ཚུལ་དུ། “དོ་དགོང་ཁྱོད་ཤིང་རྟའི་སྟེང་དུ་
ཉོལ་ཅིག །སང་ཉིན་སྔ་སེ་ཆུ་ཚོད་བཞི་པར་ང་ཁྱོད་འབོད་དུ་ཡོང་། མཚན་བདེ་
ལེགས” ཟེར།
ཞོགས་པའི་ཆུ་ཚོད་བཞི་པར། ཤིང་རྟའི་རུ་ཁག་བསྟར་ཕྲེང་རིང་པོ་དེ་ཐོ་རངས་
སྐར་མདའ་ཐོད་དུ་བཟུང་ནས་འུར་ཟིང་ཁྲོད་ལམ་ལ་ཆས་བྱུང་། ཤིང་རྟ་རེ་རེ་བ་གླང་
དྲུག་རེས་དྲུད་ཡོད་ཅིང་། ད་དུང་བརྗེ་རེས་སྟ་གོན་གྱི་བ་གླང་འགའ་རེའང་རོལ་ཏུ་ཁྲིད་
འདུག །མར་ཁོ་གཉིད་ལས་སད་རྗེས་འབྲུ་རིགས་བརྩིགས་པའི་ཤིང་རྟ་གཞན་ཞིག་ཏུ་
བསྡད་ཅིང་།སླར་ཡང་གཉིད་སྟུག་པོའི་ཀློང་དུ་བྱིངས་སོང་།ཁོ་རང་གཉིད་ལས་སད་པའི་
ཚེ། ཤིང་རྟ་རུ་ཁག་ས་སྟོང་ཆེན་པོ་ཞིག་ཏུ་བསྡད་འདུག་ཅིང་། ཉི་མ་ཤར་ཏེ་མཐོ་སར་
སླེབས་འདུག །མི་ཚང་མ་སྟེ། ཤིང་རྟ་འདེད་མཁན་དག་འཇམ་རླུང་གིས་བསྐྱོད་པའི་མེ་
ཕུང་གི་མཐའ་བསྐོར་ཏེ་ཡོད་ཅིང་། མེ་ཕུང་གི་འཁྲིས་ཀྱི་ཐང་དུ་རལ་གྲི་དང་འདྲ་བའི་
ལྕགས་ལིང་རིང་པོ་ཞིག་བསླངས་པའི་སྟེང་དུ་སྐམ་ཤ་རྡོག་པོ་ཆེན་པོ་ཞིག་བསྲེགས་ཀྱིན་
འདུག།ཁོ་ཚོས་མཉམ་དུ་ཟ་མ་བཟའ་བ་དང་། མཉམ་དུ་ཉལ་ནས་གཉིད་ཅིང་། སླར་ཡང་
མཉམ་དུ་ལམ་ལ་ཆས་པ་རེད། འགྲུལ་བཞུད་འདི་ལྟར་ཉི་མ་རེ་རེ་བཞིན་རྒྱུན་མཐུད་
ཀྱིན་ཡོད་ཅིང་དམག་མི་རྣམས་དཔུང་བསྐྱོད་བྱེད་པ་བཞིན་དུ་སྒྲིག་ལམ་ལྡན། ཉི་མ་རེ་
རེར་ཞོགས་པའི་ཆུ་ཚོད་ལྔ་པར་ལངས་ཏེ་ལམ་ལ་ཆས་པ་དང་ཆུ་ཚོད་དགུ་པར་ངལ་
གསོ་ལ། དགོང་དྲོའི་ཆུ་ཚོད་ལྔ་པར་སླར་ཡང་ལམ་ལ་ཆས་ཤིང་མཚན་མོའི་ཆུ་ཚོད་བཅུ་
པར་བསྐྱོད་མཚམས་བཞག་སྟེ་ཞག་སྡོད་བྱེད། ཤིང་རྟ་འདེད་མཁན་དག་གིས་རྟ་ལ་ཞོན་
ཏེ་རྒྱུག་པ་རིང་པོས་བ་གླང་དག་སྔོན་དུ་འདེད་ཅིང་། མར་ཁོ་ལས་ཀ་ནི་སྐམ་ཤ་བསྲེགས་
པར་མེ་འབུད་པ་དང་། ཕྱུགས་ལ་གཟན་རྩྭ་སྟེར་བ། གློག་ཞུ་འབྱིད་པ། ཆུ་ལེན་པ་སོགས་
ཡིན། ལམ་བར་གྱི་ཡུལ་ལྗོངས་ནི་འཁྲུལ་སྣང་གི་འཇིག་རྟེན་དང་མཚུངས་ཏེ། སྐྱེ་སྟོབས་
ཞན་པའི་ཁམ་མདོག་གི་ནགས་ཚལ་དང༌། གྲོང་སྡེ་ཆུང་ངུའི་རྩི་དམར་བྱུགས་ཤིང་རྒྱ་
ཕིབས་ཡོད་པའི་ཁང་པ་འགའ་རེ། ཡང་ཕ་མཐའ་ཡས་པའི་ཐང་སྟོང་ངམ་གདོད་མའི་ཚྭ་
མཚོའི་ཆུ་ཤུལ་ཏེ། སྟེང་རིམ་དུ་དཀར་མདངས་འཚེར་བའི་བྱེ་ཐང་གནམ་སའི་མཐའ་རུ་
བསྲིངས་འདུག །ས་གང་དུ་ཡིན་ཡང་རུང་། ས་གང་དུ་སོང་ནའང་འདྲ། བདེ་ཐང་ཆེན་
པོའི་སྟོང་འཇགས་ཀྱི་དབེན་པ་ཡིས་ཡོངས་རྫོགས་དབང་དུ་བསྒྱུར་འདུག།མཚམས་ལན་
རེར་རྟ་རྫི་རེ་གཉིས་ཀྱིས་རྟ་ཁྱུ་དེད་དེ་རླུང་ནག་འཚུབ་མ་ལྟར་འགྲམ་རོལ་ནས་བཞུད་
འགྲོ། འདི་ལྟ་བུའི་ཉིན་མང་པོ་ཉི་མ་གཅིག་ལྟ་བུ་དང་། ཉི་མ་རེ་རེར་ཡང་མཚོ་ཐོག་ནས་
འགྲུལ་བཞུད་བྱེད་པ་དང་འདྲ་བས། མི་སེམས་སུན་སྣང་གིས་གདུང་བར་བྱེད་ཅིང་། ཁྱོད་
ཀྱི་སྣང་ངོར་ནམ་ཡང་ཕ་མཐར་བསླེབ་ཏུ་མེད་པའི་ཚོར་སྣང་སྟེར། ཆེས་བཟང་བ་ནི་
ལམ་ཧྲིལ་པོར་གནམ་གཤིས་ཧ་ཅང་ལེགས་འདུག །ཡིན་ནའང་ཤིང་རྟ་འདེད་མཁན་
རྣམས་ཀྱིས་ཉིན་རེ་ནས་ཉིན་རེར་ཁོ་ལ་ནན་དྲགས་བྱེད་དེ། སྤྱིར་བཏང་གི་གླ་པ་ཞིག་གི་
ཚད་ནས་བཞག་སྟེ་འཛེམ་བག་ཅི་ཡང་མེད་པར་ཁོ་ཚོར་ལས་ཀ་བྱེད་དུ་འཇུག་པ་དང་།
ཁོ་རང་ལ་གཟན་ཆས་དོ་བོ་ཆེན་པོ་འཁུར་དུ་འཇུག་ལ། ཧ་ཅང་ཐག་རིང་གི་སར་ཆུ་ལེན་
དུ་འགྲོ་རུ་འཇུག །ལ་ལས་ད་དུང་རྩུབ་སྤྱོད་ཀྱིས་ཁོ་ལ་ཐུབ་ཚོད་དང་འཇིགས་སྐུལ་བྱེད།
མར་ཁོ་ཕལ་ཆེར་རྩ་བརླག་ཏུ་འགྲོ་རྒྱུ་རེད། ཤིང་རྟའི་རྒྱུན་ཆད་མེད་པའི་བརྡབ་གསིག་
ཆེན་པོ་དང་། རྣ་བ་འོན་པར་བྱེད་པའི་འཁོར་ལོའི་སྒྲ་དང་ཤིང་གི་འཁོར་མདའི་ཙིར་
སྒྲས་མཚན་གང་པོར་ཁོའི་གཉིད་ཡོངས་སུ་འཕྲོག་འགྲོ། ད་དུང་རླུང་འཚུབ་དྲག་པོས་
ཞག་རྩི་ཕྲ་མོ་འདྲེས་པའི་རྡུལ་དམར་བསླངས་ཏེ་དངོས་པོ་ཡོངས་རྫོགས་མི་མཐོང་བར་
བསྒྲིབས་པ་དང་། རྡུལ་རླུང་ཤིང་རྟའི་ནང་དུ་གཡུག་ཡོང་སྟེ་ཁོའི་ལྭ་བ་དང་ཁ་མིག་ཏུ་
འཚངས་པས། མིག་འབྱེད་མི་ནུས་ལ་དབུགས་ཀྱང་འབྱིན་རྔུབ་བྱེད་དཀའ་བར་འགྱུར།
རླུང་འཚུབ་ད་དུང་རྒྱུན་ཆད་མེད་པར་གཡུག་གིན་འདུག་པས་མི་སེམས་ལ་བཟོད་
བསྲན་བྱ་དཀའ་བའི་ན་ཟུག་སྦྱིན་པར་བྱེད། ལས་ཚེགས་དང་ངལ་དུབ། གཉིད་ཡལ་བ།
ལྭ་བ་བཙོག་ཅིང་རལ་བ། ནངས་མོ་ནས་མཚན་མོའི་བར་དུ་གཤེ་གཤེ་དང་ཐུབ་ཚོད་
ཚད་མེད་མྱངས་པ་བཅས་ཀྱིས་སྙིང་རྗེའི་ཡུལ་དུ་གྱུར་པའི་མར་ཁོ་ཉིན་རེ་བཞིན་ཉམས་
རྒུད་དུ་གྱུར། གལ་ཏེ་འགོ་དཔོན་གྱིས་དུས་རྒྱུན་དུ་ཁོ་ལ་སེམས་གསོའི་ཁ་བརྡ་རེ་བྱས་པ་
མིན་ཚེ། ཕལ་ཆེར་ཁོའི་བློ་སྤོབས་རྩ་བ་ནས་ཉམས་དམས་གྱུར་ཟིན་པ་རེད། ཁོ་རང་
ནམ་རྒྱུན་གཅིག་པུ་ཤིང་རྟའི་ཟུར་ཞིག་ཏུ་འཛུལ་ཅིང་། ལྭ་བ་རྙིང་པ་འགའ་ལས་ལྷག་
མེད་པའི་རྡོག་ཁྲེས་ཀྱིས་མགོ་བོ་གཅུད་ནས་ལྐོག་ཏུ་ངུ་ཤུམ་རྒྱག །ཉིན་རེ་བཞིན་ཞོགས་
པར་ཡར་ལངས་པ་ན། རང་ཉིད་བསྡད་ཀྱིན་དུ་གཉོད་ཆུང་ནུས་མེད་དང་བསྡད་ཀྱིན་དུ་
རེ་ཆད་ཤུགས་མེད་དུ་འགྱུར་གྱིན་
པའི་ཚོར་སྣང་བྱུང་། རྒྱང་རིང་དུ་
བལྟས་པ་ན། མིག་ལམ་དུ་མཐོང་བ་ནི་
སྔར་བཞིན་མུ་མེད་མཐའ་མེད་ཀྱི་
ནམ་ཡང་གཞལ་མི་ཚར་བའི་ཐང་
སྟོང་ཆེན་པོ་རེད་པས། ཕལ་ཆེར་ས་
གཞི་ཆེན་པོ་རྒྱ་མཚོ་རུ་གྱུར་པ་དང་
ཡོངས་སུ་མཚུངས། “ཀྱེ་མ། དོ་ནུབ་ད་
དུང་མ་སླེབས་ཚེ། ང་རང་ལམ་བར་དུ་
འཆི་བར་འགྱུར་ངེས་སུ་འདུག” ཁོས་
རང་དབང་མེད་པར་ཆིག་ལབ་བརྒྱབ།
ཁོ་རང་ངལ་དུབ་ཀྱིས་མནར་བའི་
ཁར་ད་དུང་གཞན་གྱི་ཐུབ་ཚོད་ཀྱང་མྱངས་དགོས། ཉིན་ཞིག་གི་ཞོགས་པར། འགོ་
དཔོན་མེད་པའི་སྐབས་སུ་མར་ཁོས་ཆུ་བླངས་པ་ཅུང་འགོར་སོང་བས། ཤིང་རྟ་འདེད་
མཁན་ཞིག་གིས་ལག་པ་འཕྱར་ནས་ཁོ་ལ་རྡུང་བྱུང་བས། དེ་རྗེས་ཤིང་རྟ་འདེད་མཁན་
དག་གིས་ཁོ་ལ་ལས་བཅོལ་བྱེད་པའི་སྐབས་སུ། ལག་པ་དང་རྐང་པས་ཁོ་ལ་བྲབ་རྡུང་
བྱེད་པ་གོམས་སྲོལ་དུ་གྱུར་སོང་བར་མ་ཟད། ད་དུང་ཁོའི་ཀླད་པའི་ལྟག་ཀོར་དུ་རྡེག་
བཞིན། “འཁྱམས་པོ་ཆུང་ཆུང་། འདིའང་ནང་དུ་ཚུད་ཅིག །འདི་རང་ཁྱོད་ཀྱི་ཡུམ་ཆེན་
ལ་བསྣམས་ནས་ཁྱེར་ཅིག” ཟེར། མར་ཁོའི་སེམས་ཤུགས་ཐལ་བར་གྱུར་ཏེ་གཞི་ནས་
ན་བ་བྱུང་སོང་། བསྟུད་མར་ཉིན་གསུམ་ལ་ཚ་བ་དྲག་པོ་རྒྱས་ཏེ་ཀམ་པ་ལི་གཡོགས་
ནས་ཤིང་རྟའི་ནང་དུ་ཉལ་བསྡད། འགོ་དཔོན་གྱིས་ཆུ་བསྐྱལ་ཡོང་ནས་ཁོ་ལ་བླུད་པ་
དང་ཁོའི་ལག་རྩར་བརྟག་ཙམ་བྱེད་པ་ལས། ཁོ་ལ་བལྟ་རུ་ཡོང་མཁན་གཞན་མི་འདུག
ཁོའི་སེམས་ལ་ཁོ་རང་དངོས་གནས་མྱུར་མོར་འཆི་རྒྱུ་རེད་སྙམ། ཡི་ཆད་ཀྱི་ཀློང་ནས་
ཡུམ་ཆེན་ལ་རེ་འབོད་བྱས། ཐེངས་གྲངས་མེད་དུ་ཡུམ་ཆེན་གྱི་མིང་ནས་བོས། “ཀྱེ་ཀྱེ།
ཡུམ་ཆེན་ལགས། ཡུམ་ཆེན་ལགས། ང་རང་སྐྱོབ་རོགས་ཞུ། ང་རང་འཆི་རྒྱུ་རེད། ཁྱེད་
མྱུར་དུ་ཕེབས་ཤིག ཀྱེ། ཡུམ་ཆེན་ལགས། ངས་ཡང་བསྐྱར་ཁྱེད་རང་མཐོང་ཐབས་བྲལ།
ཡུམ་ཆེན་ལགས། ཁྱེད་ཀྱིས་གཟིགས་དང་། ང་རང་ལམ་ཕྱེད་ནས་འཆི་ངེས་སུ་
འདུག” ཁོས་དེ་ལྟར་ཞུ་བཞིན་ལག་ཟུང་ཐལ་མོ་སྦྱར་ནས་གསོལ་འདེབས་བྱས། འགོ་
དཔོན་གྱིས་བདག་སྐྱོང་བྱས་པར་བརྟེན། མར་ཁོ་ལུས་པོ་དལ་བ་དལ་བུར་བསྐྱར་སོས་
བྱུང་སྟེ་ནད་དྲགས་པར་གྱུར་སོང་། ཡིན་ནའང་། ནད་གཞི་དྲགས་པར་གྱུར་ཡང་ལམ་
བར་ཧྲིལ་པོ་ནས་ཆེས་སྐྱི་གཡའ་བའི་ཉིན་མོར་ཡང་སླེབས་བྱུང་། ཉིན་འདིར་ཁོ་ངེས་
པར་དུ་གཅིག་པུར་འགྲུལ་བཞུད་བྱ་དགོས། ཁོ་ཚོ་མཉམ་དུ་གཟའ་འཁོར་གཉིས་ལྷག་
གི་རིང་ལ་འགྲུལ་བཞུད་བྱས་ཤིང་། ཤིང་རྟའི་རུ་ཁག་ཏུའུ་ཁུའུ་མན་དང་སན་ཏི་ཨ་ཀོ་
བྷིལ་ཨེ་སི་ཏེ་རོའི་ལམ་མདོར་སླེབས་མཚམས། འགོ་དཔོན་གྱིས་མར་ཁོར་ཁོ་ཚོ་ངེས་
པར་དུ་ཁ་གྱེས་དགོས་ཚུལ་བཤད། འགོ་དཔོན་གྱིས་མདུན་ཕྱོགས་ཀྱི་ལམ་འགའ་ངོ་
སྤྲོད་བྱེད་ཞོར་དུ་རྡོག་ཁྲེས་ཆུང་ངུ་ཁོའི་ལས་ལ་དམ་པོར་དཀྲིས་ཏེ་ལམ་དུ་འགྲོ་བདེ་
བར་བྱས། འགོ་དཔོན་གྱིས་སེམས་ཧ་ཅང་སྐྱོ་ཡོང་བར་དོགས་ནས་སྐད་ཆ་སྟབས་བདེ་
འགའ་བཤད་རྗེས་མར་ཁོར་གྱེས་ཕྱག་ཕུལ་བྱུང་བས། མར་ཁོས་ཀྱང་གང་མྱུར་ངང་ཁོའི་
ལག་པར་འོ་ཞིག་བྱས། ཐ་ན་མར་ཁོར་ཐུབ་ཚོད་ཚད་མེད་བྱེད་པའི་ཤིང་རྟ་འདེད་
མཁན་དེ་དག་གིས་ཀྱང་། ཁོ་རང་གཅིག་པུར་བསྐྱུར་པའི་སྐབས་སུ་གདུང་བ་མཉམ་སྐྱེ་
ངང་ཁོ་ལ་ལག་བརྡ་བསྟན་ཏེ་གྱེས་ཕྱག་ཕུལ་བྱུང་། ཁོ་རང་དེ་གར་འགྲེང་སྟེ་ཤིང་རྟའི་
རུ་ཁག་རྡུལ་རླུང་འཁྱིལ་པའི་ཐང་སྟོང་གི་གཞི་རུ་མ་ཡལ་བར་དུ་བསྡད་ཅིང་། མཇུག་
མཐར་གཅིག་པུ་སྐྱོ་ཤུགས་དང་བཅས་ལམ་ལ་ཆས།
ཡིན་ནའང་དོན་དག་སྣ་གཅིག་གིས་མར་ཁོར་ཐོག་མ་ནས་སེམས་གསོ་ཅུང་ཙམ་
ཐེབས་ཡོད་དེ། དེ་ནི་ཕ་མཐའ་ཡས་པའི་ཐང་ཆེན་གྱི་གཞི་རུ་ཉིན་མང་པོར་འགྲུལ་
བཞུད་བྱས་རྗེས། མིག་ལམ་དུ་གཞི་ནས་ལྗང་མདོག་གི་རི་སྒང་མཐོན་པོ་དང་དངུལ་
མདོག་ལམ་ལམ་གྱི་གངས་ཀྱི་རི་རྒྱུད་མཐོང་བྱུང་བས་རེད། དེ་དག་གིས་ཁོའི་སེམས་
ནང་དུ་ཨེ་ཨོལ་ཕི་རི་རྒྱུད་དྲན་དུ་བཅུག་ཅིང་། རང་ཉིད་ཀྱི་ཕ་ཡུལ་ཡང་རི་བོའི་ཕ་རོལ་
དེར་ཡོད་པ་ལྟ་བུའི་ཚོར་སྣང་སྐྱེས་སུ་བཅུག །རི་རྒྱུད་དེ་ནི་ཨན་ཏི་སི་རི་རྒྱུད་ཡིན་ཞིང་
མེ་གླིང་སྐམ་ས་ཆེན་མོའི་གཞུང་དུ་བསྲིངས་ནས་སྒལ་ཚིགས་སུ་གྲུབ་པ་སྟེ། མེ་ཐང་
གླིང་ནས་ཐད་ཀར་གླིང་སྣེ་བྱང་མའི་འཁྱག་རོམ་མཚོའི་ནང་དུ་བསྲིངས་ཡོད་ཅིང་། ལྷོ་
བྱང་ལ་གཞུང་ཐིག་ཏུའུ་བརྒྱ་དང་བཅུ་བརྒལ་ཡོད། དེ་ལས་གཞན་གནམ་གཤིས་ཇེ་དྲོར་
གྱུར་པས་ཀྱང་ཁོ་ལ་བདེ་དྲོད་ཀྱི་ཚོར་སྣང་བྱུང་བ་སྟེ། དེའི་རྒྱུ་མཚན་ནི་ཇི་ལྟར་བྱང་དུ་
བསྐྱོད་ན་དེ་བཞིན་ཚ་བའི་ཁུལ་ལ་ཐག་ཇེ་ཉེར་འགྲོ་བཞིན་ཡོད་པས་རེད། ལམ་ཐག་
རིང་པོར་བསྐྱོད་པ་ན་ལན་རེར་སྡེ་བ་ཆུང་ཆུང་རེ་དང་ཚོང་ཁང་ཆུང་བ་རེར་འཕྲད་
ཡོང་བས། དེ་ག་ནས་བཟའ་ཆས་ཕྲན་བུ་ཉོས་ཏེ་སོང་། སྐབས་རེར་སྐྱ་མི་རེར་འཕྲད་
པའམ་བཟོ་ལྟ་ཁོབ་ཏོ་ཡིན་པའི་བྱིས་པ་སྐོར་རེར་འཕྲད་ཡོང་། ཁོ་ཚོ་ས་རུ་ཙོག་ནས་
འགུལ་ཙམ་ཡང་མི་བྱེད་ལ། བྱད་བཞིན་ཡང་གཞན་དང་མི་འདྲ་བར་ངོ་མདངས་ས་
དམར་དང་འདྲ་ཞིང་། མིག་གི་མཐའ་ཟུར་གྱེན་དུ་གསེག་པ་དང་མཁུར་རུས་འབུར་དུ་
དོད་འདུག །ཁོ་ཚོས་ཕུར་ཚུགས་ཀྱིས་མཱ་ཁོར་བལྟས་ཤིང་། ཚོར་སྣང་མེད་པ་ལྟ་བུའི་ངོ་
གདོང་ནས་མིག་ཟུང་དལ་བུར་འགུལ་བཞིན་ཁོ་ལ་མིག་སྐྱེལ་བྱེད། ཁོ་ཚོ་ནི་དབྱིན་ཏི་
ཨན་མི་རེད། ཉིན་དང་པོར་མར་ཁོ་ནུས་ཤུགས་གང་ཡོད་ཀྱིས་ལམ་དུ་བསྐྱོད་ཅིང་།
མཚན་མོའི་དུས་སུ་སྡོང་རྒན་ཞིག་གི་དྲུང་དུ་གཉིད་ནས་བསྡད། ཉིན་གཉིས་པ་ནས་
བཟུང་རིམ་བཞིན་ཁོའི་ལུས་ཤུགས་ཀྱིས་མི་ལྕོགས་པར་གྱུར་ཏེ། ལམ་ཐག་རིང་པོར་མི་
སླེབས་པ་དང་། མུན་རུབ་ལ་ཉེ་བའི་སྐབས་ཁོ་ལ་གློ་བུར་བའི་དངངས་སྐྲག་སྐྱེས་འོང་།
དབྱི་ཐ་ལི་ན་ཡོད་པའི་སྐབས་སུ་ཁོས་རྒྱུན་དུ་རྒྱལ་ཁབ་དེ་དག་ན་སྦྲུལ་མང་པོ་ཡོད་ཚུལ་
ཐོས་མྱོང་བས། མར་ཁོའི་ཚོར་སྣང་དུ་སྦྲུལ་ནུར་ཡོང་གིན་པའི་སྒྲ་གྲགས་པ་ལྟར་སྣང་
བས། གོམ་པ་ལེན་མཚམས་བཞག་ནས་གཟབ་ལྟ་བྱས་ཤིང་། སླར་ཡང་མགྱོགས་མྱུར་
ངང་སྔོན་དུ་བྲོས་པ་ན་ལུས་ཀྱི་བ་སྤུ་ཡང་གྱེན་དུ་གཟེངས་ཡོང་བའི་སྣང་བ་སྐྱེས། ལན་
རེར་ཁོས་རང་ཉིད་ལ་ཡི་མུག་སྟེ་འགྲོ་ཞོར་དུ་མིག་ཆུ་འདོན་པར་བྱེད། ཡང་ལན་རེར་
སེམས་སུ། “རེད་ཡ། གལ་ཏེ་ཡུམ་ཆེན་གྱིས་ང་རང་དངངས་སྐྲག་སྐྱེས་ཀྱིན་པ་མཁྱེན་
ཚེ་། ཁོ་མོའི་སེམས་ཅི་འདྲའི་སྡུག་བསྔལ་གྱིས་མནར་རྒྱུ་རེད་ཨང” སྙམ། དེ་ལྟར་སྙམ་
མུར་ཁོའི་སྙིང་སྟོབས་ཡང་བསྐྱར་རྒྱས་ཡོང་བ་དང་། སེམས་ནང་གི་བྲེད་ཤ་ཡོད་ཚད་
ཕྱིར་བསྐྲད་དེ་ཁོའི་ཡུམ་ཆེན་དང་འབྲེལ་བ་ཡོད་པའི་དོན་དག་མང་པོར་བསམ་བློ་
བཏང་། ཁོའི་སེམས་སུ་ཡུམ་ཆེན་ཇེ་ནོ་ཝ་དང་གྱེས་ཁར་ཁོ་ལ་བཤད་པའི་སྐད་ཆ་དྲན།
ཁོའི་སེམས་ལ་མཚན་མོ་རེ་རེར་ཉལ་ཁར་ཡུམ་ཆེན་གྱིས་མལ་ཐུལ་གཤམ་དུ་འཐེན་
ཡོང་སྟེ་ཁོའི་ལུས་སྟེང་དུ་འགེབས་ཚུལ་དྲན། ཁོའི་ཡིད་ངོར་ཆུང་དུས་སུ་ཡུམ་ཆེན་
གྱིས་ཁོ་རང་པང་དུ་བླངས་ནས་ཡུན་རིང་པོར་འགྲམ་པ་སྦྱར་ནས་སྡོད་ཚུལ་དྲན།
དང་ལྷན་དུ་ཡུད་ཙམ་བཞུགས་རོགས།” བསམ་བློ་གཏོང་བཞིན་དུ་མར་ཁོས་རང་
དབང་མེད་པར་ཆིག་ལབ་བརྒྱབ་འོང་། “བྱམས་བརྩེ་ལྡན་པའི་ཡུམ་ཆེན་ལགས། ང་ད་
དུང་ཁྱེད་དང་མཇལ་ཐུབ་བམ། ང་རང་མུ་མཐུད་དུ་འགྲོ་ནུས་སམ། ང་ཡི་ཡུམ་ཆེན་
ལགས།” ཁོ་རང་སྡོད་པ་མེད་པར་མདུན་དུ་བསྐྱོད། རྒྱུས་མངའ་མེད་པའི་ནགས་ཚལ་
བརྒལ་ཅིང་གཞི་ཁྱོན་ཆེ་བའི་བུར་ཤིང་ར་བ་བརྒྱུད་པ་དང་། མུ་མཐའ་མི་མངོན་པའི་རྩྭ་
ཐང་ཉུལ་ནའང་། མིག་མདུན་ནི་སྔར་བཞིན་ལྗང་མདོག་ལྡན་པའི་རི་སྒང་དང་རྩེ་མོ་
དགུང་དུ་ཟུག་པའི་གངས་རི་རེད། ཉིན་བཞི། ཉིན་ལྔ། གཟའ་འཁོར་གཅིག་ཕར་འདས་
སོང་། མར་ཁོའི་ཤུགས་ཟད་པར་གྱུར་ཅིང་རྐང་མཐིལ་ནས་ཁྲག་དམར་བརྡོལ་བྱུང་། ཉི་
མ་ནུབ་རིར་ཡོལ་བའི་དགོང་དྲོ་ཞིག་ལ། མི་ཞིག་གིས་གཞི་ནས་ཁོ་ལ། “ཏུའུ་ཁུའུ་མན་
ལ་ད་དུང་ལེ་དབར་ལྔར་བགྲོད་དགོས” ཟེར། དེ་ཐོས་པས་མར་ཁོ་དགའ་སྟེ་སྐད་བརྒྱབ་
པ་དང་། ཡལ་ཟིན་པའི་ལུས་སྟོབས་ཡོངས་རྫོགས་སླར་ཡང་རྒྱས་བྱུང༌། གོམ་སྟབས་ཇེ་
མགྱོགས་སུ་བཏང་སྟེ་མདུན་དུ་བསྐྱོད། འོན་ཀྱང་དེའང་སྐད་ཅིག་མའི་འཁྲུལ་སྣང་ཞིག་
རེད། གློ་བུར་དུ་ཁོའི་ལུས་ཤུགས་ཡོངས་སུ་ཟད་དེ་གྲོག་ཁར་འདྲེད་བརྡབས་ཤོར་སོང་།
གང་ལྟར་ཡང་། ཁོའི་སེམས་སུ་ཧ་ཅང་སྤྲོ་སྣང་སྐྱེས་ཀྱིན་ཡོད། སྣང་ངོར་རྒྱུ་སྐར་ལྷམ་
མེར་འཚེར་བའི་མཚན་མོའི་བར་སྣང་ནི་འདི་ལྟ་བུའི་མཛེས་སྡུག་ལྡན་པ་ཞིག་ཡིན་མ་
མྱོང་བ་ལྟར་སྣང་། ཁོ་རང་རྩྭ་ལྗང་སྐྱེས་པའི་ཐང་གཅལ་ནས་གན་རྐྱལ་དུ་ཉལ་ཏེ་སྐར་
འོད་འཚེར་བའི་མཁའ་དབྱིངས་ལ་གདོང་གཏད་བཞིན་ཅུང་ཙམ་ལ་གཉིད་པའི་གྲ་
སྒྲིག་བྱས། ཁོའི་སེམས་སུ། ཏག་ཏག་སྐབས་འདིར་ཡུམ་ཆེན་གྱིས་ཀྱང་སྐར་འོད་འཚེར་
བའི་མཁའ་དབྱིངས་སུ་བལྟས་ཡོད་ཀྱང་སྲིད་སྙམ་ཞིང་། ཡང་བསྐྱར་ཆིག་ལབ་བརྒྱབ་
བྱུང་། “ཀྱེ་ཡུམ་ཆེན་ལགས། ཁྱེད་གང་དུ་བཞུགས། ཁྱེད་ཀྱིས་ཅི་ཞིག་བྱེད་ཀྱིན་ཡོད།
ཁྱེད་ཀྱིས་རང་གི་བུ་ཆུང་དྲན་གྱིན་ཡོད་དམ། ཁྱེད་ཀྱིས་ཁྱེད་ཀྱི་མར་ཁོ་དྲན་གྱིན་ཡོད་
དམ། ཁོ་རང་ད་ལྟ་ཁྱེད་དང་ཆེས་ཉེ་སར་སླེབས་ཡོད” ཟེར།
སྙིང་རྗེའི་ཡུལ་དུ་གྱུར་པའི་མར་ཁོ་ཨང་། གལ་ཏེ་ཁོས་རང་གི་ཡུམ་ཆེན་གྱི་སྐབས་
དེའི་གནས་ཚུལ་མཐོང་ནུས་པ་ཡིན་ཚེ། ཁོས་རང་ནུས་ཐོལ་བརྒལ་གྱིས་མུ་མཐུད་དུ་
རྡོག་ཐོན་བྱས་ཏེ་དུས་ཚོད་འགའ་ཡི་སྔོན་དུ་ཡུམ་ཆེན་དང་མཇལ་ཐབས་བྱ་ངེས། ཁོའི་
ཡུམ་ཆེན་ནི་ཏག་ཏག་སྐབས་འདིར་མེ་ཁེའུ་ནེ་སི་ཚང་གི་ཐོག་ཁང་འགབ་མའི་ནང་དུ་
ནད་ཀྱིས་མནར་ཏེ་ཉལ་སར་ལྷུང་ཡོད། མེ་ཁེའུ་ནེ་སི་ཚང་གི་ཁྱིམ་མི་ཚང་མས་ཁོ་མོར་
བླ་ལྷག་གིས་སེམས་ཁུར་བདག་སྐྱོང་བྱེད་ཀྱིན་འདུག །དོན་དངོས་སྟེང་བཟོ་བཀོད་པ་མེ་
ཁེའུ་ནེ་སིས་གློ་རྡེག་ལ་པུ་དབྱི་ནོ་སི་ཨེ་རི་སིར་ཁ་འབྲལ་བར་སེམས་ཐག་གཅོད་པའི་
སྐབས་ནས་བཟུང་ཁོ་མོར་ནད་ཕོག་ཟིན། ཁའོ་ཨེར་ཏོ་ཝའི་དྭངས་གཙང་གི་མཁའ་
དབུགས་ཀྱིས་ཀྱང་ཁོ་མོའི་ནད་ལ་ཕན་ཐོགས་མ་བྱུང་ལ། དེའི་ཁར་ཁོ་མོའི་ལག་ཏུ་ཨ་ཁུ་
དང་ཁྱོ་གའི་འཕྲིན་ལན་གཅིག་ཀྱང་མ་འབྱོར་བས། བཀྲ་མི་ཤིས་པའི་སྔོན་དཔག་གིས་
ཁོ་མོ་དམ་དུ་བཅིངས་ཤིང་། ཁོ་མོའི་སེམས་པ་ཉིན་རེ་ནས་ཉིན་རེར་བདེ་ལ་འབབ་
ཐབས་མ་བྱུང་ལ། འགྲོ་སྡོད་ཅི་བྱེད་པའང་ཐག་གིས་མ་ཆོད་པར་ཉི་མ་རེ་རེར་འཕྲིན་
ངན་ཞིག་འབྱོར་ཨེ་འགྲོ་ལ་སྐྲག་སྣང་སྐྱེས། འདི་དག་ཡོད་ཚད་ཀྱིས་ཁོ་མོའི་ནད་གཞི་ཇེ་
སྡུག་ཏུ་གྱུར་པ་དང་། མཇུག་མཐར་ཁོ་མོར་རྒྱུ་རླུག་གི་ནད་ལྕི་མོ་བྱུང་སྟེ་བསྟུད་མར་ཉིན་
བཅོ་ལྔར་མལ་སར་ལྷུང་ཞིང་ངེས་པར་དུ་གཤགས་བཅོས་མ་བྱས་ན་ཚེ་སྲོག་སྐྱོབ་མི་ཐུབ་
པའི་ཚད་དུ་གྱུར། ཏག་ཏག་མར་ཁོས་རེ་འབོད་བྱེད་ཀྱིན་པའི་དུས་དེར། མེ་ཁེའུ་ནེ་སི་
ཚང་གི་བདག་པོ་ཕོ་མོ་ཚང་མ་ཁོ་མོའི་མལ་ཁྲིའི་འཁྲིས་སུ་བསྡད་དེ། ཁོ་མོར་གཤགས་
བཅོས་དང་ལེན་བྱ་དགོས་པའི་ཁ་ཏ་གནང་བཞིན་པ་དང་ཁོ་མོས་ཨུ་ཚུགས་ཀྱིས་ངོ་རྒོལ་
བྱེད་ཀྱིན་པའི་སྐབས་རེད། ཏུའུ་ཁུའུ་མན་གྱི་སྨན་པ་མིང་གྲགས་ཅན་ཞིག་གཟའ་འཁོར་
སྔོན་མའི་ནང་ཐེངས་གཅིག་ལ་ཡོང་མྱོང་མོད། འོན་ཀྱང་ཁོ་མོར་གཤགས་བཅོས་དང་
ལེན་བྱེད་དུ་འཇུག་མ་ཐུབ། ཁོ་མོས་བཤད་རྒྱུར། “མི་དགོས། བདག་པོ་སེམས་བཟང་
ལགས། ད་ནི་མུ་མཐུད་དུ་ངའི་ཕྱོགས་སུ་སེམས་ངལ་བྱ་མི་དགོས། ང་ལ་མུ་མཐུད་དུ་རྒྱུན་
འཁྱོངས་བྱེད་པའི་ནུས་པ་ཡོངས་སུ་ཤོར་འདུག །ང་རང་བཤས་གྲིའི་ཁ་ནས་འཆི་ངེས་
རེད་པས། ང་རང་འདི་ལྟར་ཤི་སོང་ན་ཆེས་ལེགས་པོ་རེད། ད་ལྟ་གསོན་འདོད་ཀྱི་རེ་བ་ཅི་
ཡང་མི་འདུག །ང་ལ་མཚོན་ན་ཡོངས་རྫོགས་མཇུག་རྫོགས་པ་ཙམ་རེད། ངས་ད་དུང་
ཁྱིམ་ནང་དུ་དོན་དག་ཅི་ཞིག་བྱུང་བ་མ་རྟོགས་པའི་སྔོན་དུ་ཤི་སོང་ན་ཧ་ཅང་ལེགས་པོ་
འདུག” ཟེར། བདག་པོས་བྲེལ་མྱུར་ངང་“དེ་ལྟར་བྱ་མི་རུང” ཟེར་ཞིང་། ཁོ་མོའི་རེ་
ཐག་མི་ཆད་པའི་ཁ་ཏ་བྱས་ཤིང་། ཆེས་མཇུག་མཐར་ཐད་ཀར་ཇེ་ནོ་ཝར་བསྐུར་བའི་
འཕྲིན་ཡིག་གི་ལོན་ཡང་འབྱོར་ལ་ཉེ་ཟེར། ད་དུང་ཁྱོད་རང་ཉིད་ཀྱི་བུ་ཆུང་གི་ཆེད་དུ་
ཡིན་ཡང་རུང་ངེས་པར་དུ་གཤགས་བཅོས་བྱ་དགོས་པའི་ཁ་ཏ་བྱས། ཡིན་ནའང་རང་
ཉིད་ཀྱི་བུ་ཆུང་སེམས་སུ་དྲན་པའི་མོད་ལ། ཁོ་མོ་སྔར་བས་ཀྱང་སྡུག་བསྔལ་བར་འགྱུར་
ཞིང་། སྔར་བས་ཤུགས་ཟད་དུ་གྱུར་འགྲོ། ཁོ་མོས་ཐོག་མ་ནས་རང་ཉིད་ཀྱི་བུ་ཆུང་ལ་
སེམས་ཁུར་བྱེད་ཀྱིན་ཡོད་ཅིང་། བུ་ཆུང་གླེང་མ་ཐག་དེ་མ་ཐག་ཏུ་ངུས་འགྲོ་བ་དང་།
ལག་ཟུང་ཐལ་མོ་སྦྱར་ནས་ཤུགས་རིང་དང་བཅས། “ཀྱེ་མ། ང་ཡི་གཅེས་ཕྲུག །ང་ཡི་
གཅེས་ཕྲུག །ཕལ་ཆེར་ཁོ་ཚོ་འཇིག་རྟེན་དཀར་ངོགས་འདིར་མེད་ཀྱང་སྲིད། ངའང་ཤི་
སོང་ན་དེ་བཟང་འདུག །ཁྱེད་ཅག་ལ་བཀའ་དྲིན་ཆེ། སེམས་བཟང་གི་བདག་པོ་ལགས།
ངས་ཞེ་ཐག་པ་ནས་ཁྱེད་ཚོར་བཀའ་དྲིན་ཞུས་པ་ཡིན། ཡིན་ཡང་ང་ནི་ཤི་སོང་ན་དེ་
བཟང་འདུག གང་ལྟར་གཤགས་བཅོས་བྱས་ཀྱང་ང་རང་གསོན་ཐབས་བྲལ་འདུག །ཁྱེད་
ཚོས་འདི་ལྟར་སེམས་ཁུར་གནང་བར་བཀའ་དྲིན་ཆེ། སྨན་པའང་གནངས་ཉིན་ཡང་
བསྐྱར་ཕེབས་མི་དགོས། ང་རང་འདི་གར་ཤི་འདོད། འདི་གར་འཆི་དགོས་པ་ནི་ལས་
ཀྱི་བཀོད་ཐང་རེད། ངས་སེམས་ཐག་བཅད་ཟིན” ཟེར། བདག་པོས་མུ་མཐུད་དུ་ཁོ་
མོར་སེམས་གསོ་བྱེད་ཅིང་། ལག་པར་འཇུས་ནས་རེ་ཞུ་ནན་མོས། “མ་རེད། ཁྱོད་ཀྱིས་
སྐད་ཆ་དེ་རིགས་ཡང་བསྐྱར་མ་བཤད” ཟེར། ཡིན་ནའང་ད་ལྟ་ཁོ་མོ་ཤིན་ཏུ་ནས་
ཤུགས་ཟད་འདུག །ཉོབ་འཐིབ་འཐིབ་ངང་མིག་ཟུང་ཟུམ་སོང་བས་བལྟས་ཚོད་ཀྱིས་
བེམ་པོ་ཞིག་དང་གཉིས་སུ་མི་འདུག །བདག་པོས་ཧ་ཅང་གཉོམ་པའི་གློག་འོད་ངོགས་སུ་
གདུང་སེམས་ཆེན་པོས། གཅེས་སུ་རུང་ལ་གུས་པར་འོས་པའི་མ་ཡུམ་འདི་ལ་ཅེར་ནས་
བལྟས་འདུག །སྙིང་རྗེའི་ཡུལ་དུ་གྱུར་པའི་བུད་མེད་འདིས་ཁྱིམ་གཞིས་སྐྱོབ་པའི་ཆེད་དུ་
ཕ་ཡུལ་རྒྱབ་ཏུ་བསྐྱར་ཏེ་སྤྱི་ལེ་དྲུག་སྟོང་གི་ཕྱི་རུ་འཁྱམས་ནས་དཀའ་སྤྱད་ཀྱིས་ལས་ཀ་
ལས་ཤིང་དཀའ་སྡུག་སྙུན་གཞི་རུ་གྱུར། ཁོ་མོ་ཅི་འདྲའི་གཞུང་དྲང་གཤིས་བཟང་དང་
ཡང་ཅི་འདྲའི་བསོད་ཟད་ལས་ངན་གྱི་མ་ཡུམ་ཞིག་རེད་ཨང་།
ཉིན་གཉིས་པའི་སྐྱ་རེངས་གསལ་མ་ཐག མར་ཁོས་རྡོག་ཁྲེས་ཕྲག་ཏུ་ཁུར་རྗེས།
སྐེད་པ་སྒུར་ཅིང་རྐང་པ་འཐེང་གིན་ཡོད་ནའང་སྤོབས་པ་མཐོ་རུ་བཏེགས་ནས། ཨ་ཀེན་
ཐིན་སྤྱི་མཐུན་རྒྱལ་ཁབ་ཀྱི་ཆེས་གཞོན་ཞིང་ཆེས་གྲ་རྒྱས་པའི་གྲོང་ཁྱེར་ཁྲོད་ཀྱི་གཅིག་
སྟེ། གྲོང་ཁྱེར་ཏུའུ་ཁུའུ་མན་དུ་འཛུལ། ཁོའི་སེམས་ངོར་ཡང་བསྐྱར་ཁའོ་ཨེ་ཏོ་ཝ་དང་
ལའོ་སི་ལི་ཨོ། པུ་དབྱི་ནོ་སི་ཨེ་རི་སི་སོགས་མཐོང་པའི་ཚོར་སྣང་བྱུང་། སྲང་ལམ་དྲང་
བོ་དང་དམའ་ཞིང་དཀར་རྩི་བྱུགས་པའི་ཁང་པ་སོགས་གཅིག་མཚུངས་སུ་སྣང་མོད།
ཡིན་ནའང་མཐོ་ཞིང་མཛེས་པའི་ལྗོན་ཤིང་དང་བསུང་ངད་ལྡང་བའི་མཁའ་དབུགས།
མཚར་སྡུག་ལྡན་པའི་ཞོགས་ལྗོངས། གཡའ་དག་ཅིང་མཐོངས་ཡངས་པའི་མཁའ་
དབྱིངས་བཅས་ནི་མར་ཁོར་མཚོན་ན་དབྱི་ཐ་ལི་ནས་ཀྱང་ཉམས་སུ་མྱོང་ཐབས་མེད་པ་
ཤ་སྟག་ཏུ་འདུག །ཁོ་རང་ཐད་ཀར་སྲང་ལམ་ནང་དུ་འཛུལ་པ་ན་ཁོའི་སེམས་ངོར་པུ་
དབྱི་ནོ་སི་ཨེ་རི་སིར་སླེབས་མ་ཐག་པའི་སྐབས་དང་འདྲ་བར་སྤྲོ་སེམས་འཁོལ་ཞིང་
ཡིད་སེམས་འགུལ་བར་གྱུར། ཁོ་འགྲོ་ཞོར་དུ་རྣམ་ཤེས་བསྒྲིམས་ཏེ་འགྲམ་གཉིས་ཀྱི་
ཁང་པའི་རྒྱ་སྒོ་དང་སྒེའུ་ཁུང་ལ་བལྟས་པ་དང་། ཕར་འགྲོ་ཚུར་འོང་བྱེད་པའི་བུད་མེད་
དག་ལ་བལྟས་ཏེ་ཁོའི་ཡུམ་ཆེན་དང་འཕྲད་ཡོང་བའི་རེ་བ་བྱས། ཁོས་ལམ་ནང་གི་མི་
ཚང་མར་སྐད་ཆ་འདྲི་སྙིང་འདོད་ཀྱང་ཡང་སྤོབས་པ་མེད་པར་གྱུར།མི་རྣམས་སྒོ་འགྲམ་
དུ་འགྲེང་སྟེ་བལྟས་ཚོད་ཀྱིས་རྒྱང་རིང་ཡུལ་ནས་ཡོང་ཞིང་ལྭ་བ་རལ་ཧྲུལ་དུ་གྱུར་ལ།
ལུས་ཡོངས་ས་རྡུལ་གྱིས་སྦགས་པའི་བྱིས་ཕོ་འདི་ལ་ཞིབ་ལྟ་བྱེད། ཁོས་གང་ནུས་སྒོས་མི་
ཚོགས་ཀྱི་ཁྲོད་ནས་ཡིད་ཆེས་བཅོལ་ཆོག་པའི་ངོ་གདོང་ཞིག་བཙལ་ཏེ། ཡུན་རིང་པོར་
ཁོའི་སེམས་གཏིང་དུ་གསོག་འཇོག་བྱས་པའི་གནད་དོན་དག་ཡོད་ཚད་བརྗོད་འདོད།
ཁོའི་མིག་འོད་ཀྱི་མདའ་མོ་དེ་ཚོང་ཁང་ཞིག་གི་སྒོ་བྱང་སྟེང་དུ་ཕོག་བྱུང་། སྒོ་བྱང་ནི་
དབྱི་ཐ་ལིའི་ཡི་གེས་བྲིས་འདུག །ཚོང་ཁང་ནང་དུ་བུད་མེད་གཉིས་དང་མིག་ཤེལ་
བསྐྱོན་པའི་སྐྱེས་པ་ཞིག་འདུག །ཁོ་དལ་བུར་མདུན་དུ་བཅར་ནས་སྤོབས་པ་ཡོངས་
རྫོགས་ཕྱིར་ཕྱུངས་ཏེ། “སྐུ་ཞབས་ལགས། ཁྱེད་ཀྱིས་ང་ལ་མེ་ཁེའུ་ནེ་སི་ཚང་གང་ན་
ཡོད་པ་བཤད་ཆོག་གམ” ཞེས་དྲིས།
“བཟོ་འགོད་པ་མེ་ཁེའུ་ནེ་སི་ཟེར་རམ།” ཚོང་བདག་གིས་ལྡོག་འདྲི་བྱས་སོང་།
“བཟོ་འགོད་པ་མེ་ཁེའུ་ནེ་སི་རེད།” མར་ཁོས་སྐད་ཕྲ་ཞིང་དམའ་བའི་ངང་ལན་བཏབ།
“མེ་ཁེའུ་ནེ་སི་ཚང་ཏུའུ་ཁུའུ་མན་ན་ཡོད་པ་མ་རེད།” ཚོང་བདག་གིས་དེ་ལྟར་ཟེར།
མར་ཁོའི་སྙིང་སྟེང་དུ་གློ་བུར་དུ་གྲི་ཡིས་གཙགས་པ་ལྟར་གྱུར་ཅིང་། ཚོང་བདག་
གི་སྐད་ཆ་དང་ལྷན་དུ་རེ་ཐག་ཆད་པའི་སྐད་ངན་ཞིག་ཤོར་བར་གྱུར།
ཚོང་བདག་དང་བུད་མེད་གཉིས་བཅས་པ་འཚབ་འཚུབ་ངང་ཡར་ལངས་
དང་།འཁྲིས་ཀྱི་མི་སྐོར་ཞིག་ཀྱང་མཐའ་རུ་རུབ་བྱུང་།
“དོན་དག་ཅི་ཞིག་བྱུང་སོང་། ཁྱོད་ལ་ཅི་བྱུང་སོང་། བུ་ཆུང་ལགས། “ཚོང་བདག་
གིས་དེ་ལྟར་འདྲི་ཞོར་དུ་མར་ཁོ་ཁྲིད་ནས་ཚོང་ཁང་ནང་དུ་ཡོང་ཞིང་། ཁོ་རང་ཙོག་ཏུ་
བཅུག་རྗེས། ཡང་བསྐྱར།” རེ་ཐག་ཆད་དགོས་དོན་མེད། མེ་ཁེའུ་ནེ་སི་ཚང་འདི་གར་
མེད་མོད། སྡོད་གནས་ལ་ཐག་རིང་རྒྱུ་མེད། ཏུའུ་ཁུའུ་མན་ནས་དུས་ཚོད་འགར་སོང་
བས་ཆོག” ཟེར།
“གང་ན་འདུག །གང་ན་འདུག” མར་ཁོ་ནི་སླར་ཡང་བསྐྱར་གསོན་བྱུང་བ་
བཞིན་དུ་གནམ་ལ་ལྡིང་བཞིན་དེ་ལྟར་དྲིས།
“འདི་ནས་སྤྱི་ལེ་བཅོ་ལྔའི་ལམ་དུ་ཡོད།” ཚོང་བདག་གིས་མུ་མཐུད་དུ། “ཆུ་བོ་
ས་ལ་དྷེལ་ལོའི་འགྲམ་རྒྱུད་དུ་ཡོད། དེ་གར་གཞི་ཁྱོན་ཆེ་བའི་ཀ་རའི་བཟོ་གྲྭ་ཞིག་བཟོ་
སྐྲུན་བྱེད་ཀྱིན་པའི་སྒང་ཡིན་ཞིང་། ཁང་པ་མང་པོ་ཞིག་ཡོད། མེ་ཁེའུ་ནེ་སི་ཚང་ཡང་དེ་
གར་ཡོད། ཚང་མས་ཀྱང་ཁོ་ངོ་ཤེས་ཀྱི་ཡོད། ཆུ་ཚོད་འགའ་ལ་ཕྱིན་ན་སླེབས་ཐུབ་
ངེས”ཟེར།
“ཟླ་གཅིག་གི་སྔོན་ལ་ང་དེ་གར་སོང་མྱོང་།” མཐར་རུབ་ཡོང་བའི་གཞོན་ནུ་
ཞིག་གིས་དེ་ལྟར་ཟེར།
མར་ཁོའི་ངོ་མདངས་སྐྱ་བོར་གྱུར་ཅིང་མིག་ཟུང་ཆེ་རུ་ཅེར་ནས། བྲེལ་འཚབ་ངང་།
“ཁྱོད་ཀྱིས་མེ་ཁེའུ་ནེ་སི་ཚང་གི་གཡོག་མོ་དེ་ཨེ་མཐོང་། དབྱི་ཐ་ལིའི་མི་དེ” ཞེས་དྲིས།
“ཇེ་ནོ་ཝའི་བུད་མེད་དེ་ཟེར་རམ། མཐོང་བྱུང་།”
མར་ཁོས་དེ་མ་ཐག་ངག་འདར་བཞིན་ངུ་ཤུབ་བརྒྱབ་བྱུང་ལ། དོན་དངོས་སུ་ངུ་
བའམ་དགོད་པ་གང་ཡིན་པའང་མི་རྟོགས། དེ་ནས་སེམས་པ་ངར་ཤུགས་ཀྱིས་བརྟས་
ཏེ། “ལམ་ལ་ཇི་ལྟར་འགྲོ་དགོས། མྱུར་དུ་ང་ལ་བཤད་རོགས། ང་མྱུར་དུ་འགྲོ་དགོས། ང་
ལ་ལམ་སྟོན་གནང་རོགས” ཞེས་ཞུས།
“ཉིན་གཅིག་གི་ལམ་ཐག་ཡོད། ཁྱོད་ཀྱང་ཐང་ཆད་ཡོད་པས། ངལ་གསོས་ཏེ་སང་
ཉིན་སོང་ན་འགྲིག” ཚང་མས་ཁོ་ལ་ཁ་ཏ་བྱས།
“མི་ཆོག །མི་ཆོག །ལམ་ལ་ཇི་ལྟར་འགྲོ་ཚུལ་ང་ལ་བཤད་རོགས། ཅུང་ཙམ་ལ་
སྒུག་ཁོམ་ཡང་མེད། ང་མྱུར་དུ་འགྲོ་དགོས། ལམ་ཕྱེད་ནས་ཤི་དགོས་བྱུང་ཡང་འགྱོད་པ་
མེད།” མར་ཁོས་དེ་ལྟར་ལན་བཏབ།
མི་རྣམས་ཀྱིས་ཁོས་ཨུ་ཚུགས་མཐར་སྐྱེལ་བྱེད་པ་མཐོང་ནས། མུ་མཐུད་དུ་བཀག་
འགོག་མི་བྱེད་པར། “གནམ་རྒན་མས་ཁྱོད་ལ་མགོན་སྐྱབས་བྱེད་པར་སྨོན། ནགས་
ཚལ་དུ་བརྒལ་དུས་སེམས་ཆུང་བྱོས། དབྱི་ཐ་ལིའི་བུ་ཆུང་ལགས། ལམ་སྐབས་བདེ་
ལེགས” ཟེར།
སྐྱེས་པ་ཞིག་གིས་ཁོ་རང་བསྐྱལ་ནས་གྲོང་ཁྱེར་གྱི་མཐར་བུད་ཅིང་། ཁོ་ལ་མདུན་
ཕྱོགས་ཀྱི་ལམ་བསྟན་ནས་ཇི་ལྟར་འགྲོ་དགོས་ཚུལ་བཤད་པ་དང་། ལམ་འགྲམ་དུ་
ལངས་ཏེ་ཁོ་རང་རྒྱང་རིང་དུ་འགྲོ་བར་མིག་སྐྱེལ་བྱས། མར་ཁོས་རྡོག་ཁྲེས་ཕྲག་ཏུ་
གཟར་ཅིང་རྐང་པ་འཐེང་བཞིན་དུ་ཁོ་དང་གྱེས་ཤིང་། སྐར་མ་འགའི་རྗེས་སུ་འགྲམ་
གཉིས་སུ་ལྗོན་ཤིང་སྟུག་པོར་འཁྲིགས་པའི་ལམ་གྱི་ཕར་སྣེར་ཡལ་སོང་།
ནད་གཞི་ལྕི་བའི་བུད་མེད་དེ་ལ་མཚོན་ན་མཚན་མོ་དེ་ནི་ཧ་ཅང་འཇིགས་སུ་
རུང་བ་ཞིག་སྟེ། ཁྲག་རྩ་འགད་རྒྱུ་ལོས་ཡིན་པ་ལྟ་བུའི་ན་ཟུག་དྲག་པོ་སྐྱེས་ཏེ་ཁ་བསྔལ་
ལྕེ་ལྐུགས་ཀྱིས་འོ་དོད་འདོན་ཞིང་སྐབས་ངེས་མེད་ངང་དྲན་མེད་དུ་བརྒྱལ་འགྲོ། ཁོ་མོ་
སྙོར་བའི་བུད་མེད་རྣམས་ཅི་བྱ་གཏོལ་བྲལ་དུ་གྱུར་པ་དང་། བདག་མོ་ཡང་རྒྱུན་ཆད་
མེད་པར་བརྒྱུགས་ཡོང་ནས་ལྟ་ཞིང་དངངས་འཚབ་ཀྱིས་སྡོད་མི་བཟོད་པར་གྱུར། ཚང་
མས་སེམས་ཁྲལ་བྱེད་ཀྱིན་པ་ནི། གལ་ཏེ་ཁོ་མོས་གཤགས་བཅོས་བྱེད་པར་སེམས་ཐག་
བཅད་པའི་དབང་དུ་བཏང་ནའང་། སྨན་པ་སང་ཉིན་སྔ་སེ་མ་གཏོགས་མི་སླེབས་པས།
སྐབས་དེར་སླེབས་དུས་ཡོད་ཚད་འཕྱི་ཟིན་འདུག་སྙམ་པ་དེ་རེད། ཁོ་མོའི་རིག་པ་སོར་
ཆུད་པའི་སྐབས་སུ། ཁོ་མོའི་སྡུག་བསྔལ་ཆེས་ཆེ་བ་དེ་རང་ཉིད་ཀྱི་ནད་གཞི་མ་ཡིན་
པར་རྒྱང་རིང་གི་ཡུལ་མི་དྲན་གྱིན་པ་དེ་ཡིན་པ་ཤེས་ཐུབ། ཁོ་མོ་ངོ་གདོང་སྐྱ་སྐམ་དུ་
གྱུར་ནས་དབྱིབས་འཁྱོར་པ་དང་། རྒྱུན་ཆད་མེད་པར་རེ་ཆད་ངང་ལག་པ་གཉིས་ཀྱིས་
སྐྲ་གསེང་དུ་འཐམས་བཞིན་སྨྲེ་ངག་འདོན། “ང་ཡི་གནམ་རྒན་མ། ང་ཡི་གནམ་རྒན་མ།
ང་རང་རྒྱང་རིང་གི་ཡུལ་འདི་ནས་འཆི་དགོས་བྱུང་བས། ད་ནི་ཡང་བསྐྱར་ཁོ་ཚོ་མཐོང་
ཐབས་བྲལ། ངའི་སྙིང་རྗེའི་ཡུལ་དུ་གྱུར་པའི་གཅེས་ཕྲུག་ལ་མ་ཡུམ་མེད་པར་གྱུར་པ་
རེད། ངའི་གཅེས་ཕྲུག་ཆུང་བ། ངའི་སྙིང་གི་དུམ་བུ། ངའི་མར་ཁོ་ད་དུང་དེ་འདྲ་ཆུང་བ་
ཡིན། འདི་ཙམ་ལས་མེད།ཤིན་ཏུ་ནས་ཁ་ལེན་ཚིག་བརྩི་བྱེད། ཁོ་བུ་ཕྲུག་ཅི་འདྲ་བཟང་
པོ་ཞིག་ཡིན་པ་ཁྱོད་ཚོས་ཤེས་མི་སྲིད། བདག་མོ་ལགས། གལ་ཏེ་ཁྱེད་ཀྱིས་ཤེས་ཐུབ་པ་
ཡིན་ན་ཅི་འདྲའི་བཟང་ཨང་། ང་དང་ཁ་གྱེས་པའི་སྐབས་སུ། ཁོ་ངའི་སྐེ་རུ་འཁྱུད་དེ་
ལག་པ་མི་གློད་པར་འདུག །ངུས་པ་ཧ་ཅང་ཡིད་སྐྱོ་བ་ཞིག་རེད། ཕལ་ཆེར་རྗེས་ཕྱོགས་
ཡང་བསྐྱར་ཡུམ་ཆེན་དང་མཇལ་མི་ཐུབ་པ་ཤེས་ཡོད་པ་དང་འདྲ། ངའི་སྙིང་རྗེའི་ཡུལ་
དུ་གྱུར་པའི་གཅེས་ཕྲུག་ཨང་། ངའི་སེམས་པ་ཚལ་བར་གས་ཐལ། ཀྱི་ཧུད། གལ་ཏེ་ང་
སྐབས་དེར་ཤི་ཡོད་ན། ཁ་གྱེས་པའི་སྐབས་སུ་ཤི་ཡོད་ན། ཐོག་གིས་བརྒྱབ་ནས་བསད་
སོང་ན་ཅི་འདྲའི་བཟང་ཨང་། ངའི་སྙིང་རྗེའི་ཡུལ་དུ་གྱུར་པའི་གཅེས་ཕྲུག་ལ་མ་ཡུམ་
མེད་པ་རེད། ཁོ་ནི་ང་ལ་དེ་འདྲའི་འདང་རྩིས་ཆེ་ཞིང་ང་རང་ཅི་འདྲའི་མཁོ་བ་ཡོད་
ཨང་། མར་ཁོ། ང་ཡི་མར་ཁོ། མ་ཡུམ་མེད་ཚེ། ཁོ་དབུལ་ཕོངས་དང་བཀྲེས་ལྟོགས་ཀྱིས་
མནར་ངེས། ལག་པ་བརྐྱངས་ནས་གཞན་ལ་སློང་མོ་བྱ་ངེས། ཀྱེ། རྟག་བརྟན་གྱི་དཀོན་
མཆོག།མིན།ང་འཆི་མི་འདོད།སྨན་པ།མྱུར་དུ་ཁོ་རང་བོས་ཤིག།ང་ལ་མྱུར་དུ་གཤགས་
བཅོས་བྱོས་ཤིག །སྙིང་བལ་ཏེ་ང་རང་སྨྱོ་རུ་བཅུག་ཀྱང་སྐྱོན་མེད། ངའི་སྲོག་བསྐྱབས་
པས་ཆོག།ངས་འདང་བརྒྱབ་ཟིན།ང་རང་འགྲོ་འདོད།གནས་འདི་དང་གྱེས་འདོད།སང་
ཉིན། མྱུར་དུ། སྨན་པ། ངའི་སྲོག་སྐྱོབ་རོགས། ངའི་སྲོག་སྐྱོབ་རོགས། “བུད་མེད་རྣམས་
ཀྱིས་མོའི་ལག་པ་ནས་བཟུང་སྟེ་སེམས་གསོ་བྱས་ཤིང་བདེ་ལ་འབབ་ཏུ་བཅུག་པས། ཁོ་
མོའི་རིག་པའང་རིམ་བཞིན་དུ་སོར་ཆུད་འགྲོ། ཁོ་མོ་ཚོས་མོ་ལ་དཀོན་མཆོག་དང་ཡིད་
ཆེས་གླེང་བར་བྱེད། ཡིན་ནའང་སྐབས་རེར་ཁོ་མོ་དེ་མ་ཐག་ཏུ་སྨྱོས་པ་ལྟར་གྱུར་ཏེ་ཕལ་
ཆེར་ཡིད་ཆེས་ཡོད་ཚད་རྩ་མེད་དུ་གྱུར་པ་ལྟར་འདུག །དབུགས་རིང་ལེན་ཐུང་ལེན་
བྱས་ཤིང་། རང་ཉིད་ཀྱི་སྐྲ་གསེང་དུ་འཐམས་ཏེ་བྱིས་པ་བཞིན་དུ་ངུ་ཤུབ་རྒྱག དུས་ངེས་
མེད་ངང་ལྡབ་ལྡིབ་ངང་། “ཨེ་མ། ང་ཡི་ཇེ་ནོ་ཝ། ང་ཡི་ཁྱིམ་གཞིས། དེ་གའི་རྒྱ་མཚོའི་
ཁྱོན་ཡངས། ཀྱེ་མ། ང་ཡི་མར་ཁོ། ངའི་སྙིང་རྗེའི་ཡུལ་དུ་གྱུར་པའི་མར་ཁོ། ཁྱོད་ད་ལྟ་
གང་དུ་ཡོད། ཁོ་ད་ལྟ་གང་དུ་འདུག ངའི་ཡིད་དུ་འོང་བའི་གཅེས་ཕྲུག” ཟེར།
ནམ་གུང་དུ་སླེབས་ཟིན་པའི་དུས་སུ། སྙིང་རྗེའི་ཡུལ་དུ་གྱུར་པའི་མ་ཁའོས་ཏག་
ཏག་ཆུ་རྐ་ཞིག་དེད་ནས་ཆུ་ཚོད་འགར་སོང་བས། སྔར་ནས་ངལ་དུབ་ཤུགས་ཟད་དུ་
གྱུར་འདུག །ཆུ་རྐའི་ཕར་སྣེར་སླེབས་རྗེས་ཡང་བསྐྱར་ནགས་ཚལ་སྟུག་པོ་ཞིག་འཛུལ།
མི་བོ་ཆེ་ལྟ་བུའི་ལྗོན་ཤིང་ཆེན་པོ་གདོན་འདྲེ་ཇི་བཞིན་འཇིགས་སུ་རུང་ཞིང་།
སྦོམ་ཞིང་རིང་བའི་གཞུང་རྟ་ནི་ཆོས་ཁང་གི་ཀ་བ་དང་མཚུངས་པ་དང་། བར་སྣང་དུ་
སྡོང་པོའི་ཡལ་འདབ་སྟུག་པོ་ཕར་འཛིང་ཚུར་འཛིང་དུ་ཡོད་པས།ཟླ་འོད་འོག་ཏུ་དངུལ་
མདོག་གིས་འོད་མདངས་འཚེར་བར་བྱེད། གསལ་ལ་མི་གསལ་བའི་ཟླ་འོད་ཀྱི་ངོགས་
ནས། མར་ཁོས་མི་མཚར་དགུ་མཚར་གྱི་སྡོང་པོ་གྲངས་མེད་མཐོང་བ་སྟེ།ལ་ལ་དྲང་བོར་
ཡོད་པ་དང་ལ་ལ་ཡོ་ནས་ཡོད་ལ། འགའ་རེ་གཞུ་ལྟར་འཁྱོག་ཅིང་འགའ་རེ་ཕན་ཚུན་
ལ་འཛིང་ནས་ཡོད་པས། རྒྱུན་ལྡན་མ་ཡིན་པའི་འཇིགས་སྐུལ་སམ་རྭ་འཛིང་གི་རྣམ་
འགྱུར་སྣ་ཚོགས་ངོམས། ལྗོན་པ་ལ་ལ་མཆོད་རྟེན་ཞིག་མགོ་རྟིང་ལྡོག་སྟེ་བར་སྣང་དུ་
བསླངས་ཡོད་པ་དང་མཚུངས་པ་སྟེ། ཡང་སྟེང་གི་འཛིང་ཞིང་རྫུབས་པའི་ཡལ་འདབ་
དག་ནི་ཞེ་སྡང་འབར་བའི་མི་ཚོགས་ཀྱིས་ཅི་ཞིག་འཕྲོག་རྩོད་བྱས་ཏེ་སུས་ཀྱང་སུ་ལ་
གཉོམ་མི་སྟེར་བའི་རྣམ་པ་མངོན། འགའ་རེ་ནི་ཚོགས་པ་རེ་རེས་མཐའ་ནས་བསྐོར་བ་
ལྟར་དྲང་ཐད་དུ་མཁའ་རུ་བསླངས་པའི་མདུང་མོ་ཆེ་དང་འདྲ་བར་རྩེ་མོ་བར་སྣང་དུ་
ཟུག །མར་ཁོས་ད་བར་དུ་འདི་འདྲའི་རྔམ་བརྗིད་ལྡན་ཞིང་ཟིལ་ཤུགས་ཆེ་ལ། སྣེ་མང་
ཞིང་ཁྱད་མཚར་བ་དང་། བརྗིད་ཉམས་ལྡན་ཞིང་མི་སེམས་སྐྱོམ་པའི་ལྗོངས་དངོས་ཤིག་
གཏན་ནས་མཐོང་མྱོང་མེད་པས། ཁོ་སྐད་ཅིག་རིང་ཧ་ལས་ཤིང་ཧང་སང་བར་གྱུར། འོན་
ཀྱང་ཁོའི་སེམས་ཁམས་གང་མྱུར་ངང་ཁོའི་ཡུམ་ཆེན་གྱི་ཕྱོགས་སུ་འཁོར་སོང་། ཁོ་རང་
ངལ་དུབ་ཚད་མེད་ཀྱིས་མནར་ཅིང་རྐང་མཐིལ་ནས་ཁྲག་དམར་བཞུར་བཞིན་གྲོགས་
མེད་གཅིག་པུར་གཞི་ཁྱོན་ཆེ་བའི་ནགས་ཚལ་གྱི་ཀློང་དུ་བསྐྱོད། ཡུན་རིང་པོར་བསྐྱོད་
པ་ན་གཞི་ནས་སྡོང་རྒན་ཆེན་པོའི་འོག་ཏུ་གྲོག་མའི་ཚང་ལྟ་བུའི་ཁང་པ་རེ་མངོན་པ་
དང་། ཆུ་གླང་འགའ་རེ་ལམ་འགྲམ་དུ་ཉལ་ཡོད་པ་མཐོང་ཡོང་། ཁོ་རང་ཉོབ་པར་གྱུར་
ཡང་ཐང་ཆད་པའི་སྣང་བ་མ་སྐྱེས་པ་དང་། གྲོགས་མེད་གཅིག་པུ་ཡིན་ཡང་དངངས་
སྐྲག་གི་ཚོར་སྣང་མ་སྐྱེས། ནགས་ཚལ་ཆེན་མོའི་རྒྱ་ཁྱོན་གྱིས་ཁོའི་སྤྲོ་སེམས་སྔར་བས་
ཆེ་རུ་བསྐྱེད་ཅིང་།ཡུམ་ཆེན་ཁོང་རྒྱང་མི་རིང་བའི་སར་ཡོད་པའི་སེམས་ཁམས་དེས་ཁོ་
ལ་སྟག་ཤར་བ་ཞིག་ལ་དགོས་པའི་སྟོབས་ཤུགས་དང་སྤོབས་པ་བསྩལ་བྱུང་། ཁོས་མཚོ་
ཐོག་གི་མྱོང་བ་ཡོད་ཚད་དང་འཇིགས་སྐྲག་ལས་རྣམ་པར་རྒྱལ་ཚུལ། སྡུག་བསྔལ་ཡོད་
ཚད་ཁྱད་དུ་བསད་པའི་བརྒྱུད་རིམ་ལ་ཕྱིར་འདང་བརྒྱབ་པས། ཞུམ་པ་མེད་པའི་ཆོད་
སེམས་ཀྱིས་ཁོའི་མགོ་བོ་མཐོ་རུ་འདེགས་སུ་བཅུག་ཅིང་། ཇེ་ནོ་ཝ་མིའི་ཞུམ་མེད་
མཆོག་གྱུར་གྱི་ཁྲག་དྲོན་ཁོའི་སེམས་ཁོང་ནས་གདུས་བྱུང་བས། ཁོ་ལ་སྔར་བས་ལྷག་
པའི་ཡིད་ཆེས་དང་སྤོབས་པ་བསྣན་སོང་། སྐབས་འདིར་འཆར་སྣང་གཞན་ཞིག་ཀྱང་
ཁོའི་སེམས་ནང་དུ་འཕྱོ་བྱུང་བ་སྟེ། ཁ་གྱེས་ནས་ལོ་ངོ་གཉིས་འགོར་བའི་རིང་ལ། ཡུམ་
ཆེན་གྱི་སྣང་བརྙན་ནི་རབ་རིབ་དང་མག་མོག་ཡིན་ཡང་། སྐབས་འདིར་གློ་བུར་དུ་
ཡུན་རིང་དུ་བྲལ་ནས་བསྐྱར་དུ་འཕྲད་པ་ལྟར་གསལ་ལྷང་ངེར་གྱུར་སོང་། ཡུམ་ཆེན་
གྱི་བཞིན་རས་ཧ་ཅང་གསལ་པོའི་ངང་མཐོང་ཐུབ་ལ། ཁོའི་མིག་ལམ་དུ་ཡུམ་ཆེན་
གྱིས་ཁ་བརྡ་བྱེད་བཞིན་པའི་ངང་ཚུལ་བཀྲག་མདངས་ཀྱིས་འཚེར་ཞིང་། ཁོས་ཡུམ་
ཆེན་གྱི་སྤྱན་ཟུང་དང་མཆུ་སྒྲོས་ཀྱི་སྐད་ཅིག་མའི་འགྱུར་བ་དང་ཁོ་མོའི་རྣམ་འགྱུར་ཕྲ་
མོ་ཡོད་ཚད་དང་། ལག་བརྡ། དྲན་སྟངས་དག་ཀྱང་གསལ་པོར་མཐོང་བྱུང་། ཡུམ་ཆེན་
ཕྱིར་དྲན་བྱས་པ་བརྒྱུད་ནས་མར་ཁོའི་གོམ་སྟབས་ཇེ་མགྱོགས་སུ་གྱུར་ཅིང་། ཧ་ཅང་
གཏིང་ཟབ་པའི་དུངས་པ་ཞིག་དང་སྨྲ་བསམ་བརྗོད་འདས་ཀྱི་བརྩེ་བ་ཞིག་གིས་ཁོ་ལ་
སྐུལ་ལྕག་གཏོང་གིན་འདུག་པས། ཤེས་མེད་ཚོར་མེད་ངང་མིག་ཆུ་དྲོན་མོ་ཞིག་ཁོའི་
འགྲམ་པའི་ངོས་སུ་བཞུར་བྱུང༌། མར་ཁོ་མུན་ནག་གི་ཁྲོད་དུ་བསྐྱོད་ཀྱིན་དུ་ཡུམ་ཆེན་
དང་ཁ་བརྡ་བྱས་ཤིང་། མི་རིང་བའི་དུས་སུ་ཡུམ་ཆེན་གྱི་དྲུང་དུ་སྐད་དམའ་མོས་
འཆད་པར་གྲ་སྒྲིག་བྱས་པའི་སྐད་ཆ་བཤད། “ཡུམ་ཆེན་ལགས། ང་འདི་རུ་ཡོད།
སླེབས་སོང་། ང་ཡང་བསྐྱར་ཁྱོད་དང་ཁ་བྲལ་མི་སྲིད། ང་ཚོ་ལྷན་དུ་ཡུལ་ལ་འགྲོ།
མཉམ་དུ་གྲུ་ལ་བསྡད་ཅིང་ངས་ཁྱོད་ཀྱི་འཁྲིས་ནས་བསྲུངས་ཏེ་འགྲོ། མི་སུས་ཀྱང་ང་
ཚོ་སོ་སོར་ཕྲལ་མི་ནུས། དུས་གཏན་དུ་ཕྲལ་མི་ནུས། ཚེ་གཅིག་ལུས་གཅིག་ལ་གཏན་
ནས་ཁ་མི་འབྲལ” སྐབས་དེར། མཐོ་ཞིང་ཆེ་བའི་ལྗོན་ཤིང་གི་ཡང་སྟེང་དུ་ཡོད་པའི་
ཨ་ཀེན་ཐིན་གྱི་ཟླ་བ་དེ་རིམ་བཞིན་ཡལ་བར་གྱུར་ཅིང་། ཉམ་ང་བའི་སྐྱ་མདའ་ཞིག་
གནམ་སའི་དབྱེ་ཐིག་སྟེང་མངོན་ཡོང་བའང་མར་ཁོས་ཚོར་རྟོགས་བྱུང་མ་སོང་།
ཞོགས་པའི་ཆུ་ཚོད་བརྒྱད་ཀྱི་སྟེང་། ཏུའུ་ཁུའུ་མན་གྱི་སྨན་པ་སྟེ་ལོ་ན་གཞོན་པའི་
ཨ་ཀེན་ཐིན་གྱི་མི་དེ་དང་ལག་རོགས་བཅས་པ་ནད་གཞི་ལྕི་བའི་བུད་མེད་དེའི་མལ་
ཁྲིའི་འཁྲིས་སུ་སླེབས་ཏེ། ཁོ་མོར་གཤགས་བཅོས་བྱེད་པའི་མཇུག་མཐའི་ཁ་ཏ་བྱས་སོང་
ལ། མེ་ཁེའུ་ནེ་སི་དང་ཁོང་གི་ལྕམ་མོ་བཅས་པས་ཀྱང་ཁོ་མོར་རེ་ཞུ་ནན་ཏན་དུ་བྱས།
ཡིན་ནའང་ཡོད་ཚད་ལ་ཕན་ཐོགས་ཅི་ཡང་མ་བྱུང་། ནད་པའི་ཡིད་ཆེས་ཀྱི་ཚོར་
ཤུགས་ཡོངས་སུ་ཟད་དེ་གཤགས་བཅོས་བྱེད་པའི་རེ་བ་ཤོར་འདུག །ཁོ་མོས་རང་ཉིད་
གཤགས་བཅོས་བྱེད་སྒང་ལ་ཤི་འགྲོ་བ་ཐག་གིས་བཅད་ཅིང་། དེ་ནི་རང་བཞིན་གྱི་ཤི་བ་
ལས་ཀྱང་སྡུག་བསྔལ་ཆེ་བའི་ན་ཟུག་དྲག་པོ་དོན་མེད་དུ་མྱངས་པ་དང་། ཆེས་རིང་
ནའང་ཆུ་ཚོད་འགའ་ཡིས་ཤི་འགྲོ་བར་སྙམ། སྨན་པས་ཡང་དང་བསྐྱར་དུ། “གཤགས་
བཅོས་བྱས་ན་ཧ་ཅང་བདེ་འཇགས་ཡིན། ཁྱོད་ཀྱིས་སྙིང་སྟོབས་ཤིག་བསྐྱེད་ན་ནད་གཞི་
བཅོས་ཐུབ་པ་ཐག་ཆོད་ཡིན་ལ། གལ་ཏེ་གཤགས་བཅོས་མི་བྱེད་པ་རྒྱུན་འཁྱོངས་བྱེད་
ན་ཤི་འགྲོ་བ་ཐག་ཆོད་རེད” ཅེས་བཤད་ཀྱང་ངལ་བ་འབྲས་མེད་དུ་གྱུར།
ཁོ་མོས་སྐད་གཉོམ་བུས། “མིན། ངས་འཆི་བར་གྲ་སྒྲིག་བྱས་ཟིན། དོན་མེད་ཀྱི་
སྡུག་བསྔལ་མྱོང་བའི་ནུས་པ་ཅི་ཡང་མི་འདུག །བཀའ་དྲིན་ཆེ། སྨན་པ་ལགས། ངའི་
ལས་དབང་འདི་འདྲ་ཞིག་རེད། ཁྱེད་ཀྱིས་ང་རང་ཁུ་སིམ་མེར་འཆི་རུ་འཇུག་
རོགས” ཟེར། སྨན་པ་རེ་ཆད་དུ་གྱུར་ཏེ་ཅི་ཡང་བཤད་རྒྱུ་མ་རྙེད་ལ། མི་གཞན་དག་
གིས་ཀྱང་མུ་མཐུད་དུ་ཨུ་ཚུགས་མི་བྱེད། སྐབས་དེར་ཁོ་མོའི་ངོ་གདོང་ཁྱིམ་བདག་མའི་
ཕྱོགས་སུ་འཁོར་ཏེ་འཆི་གྲབས་ཀྱི་གདངས་ཀྱིས་ཁྱིམ་བདག་མར་མཇུག་མཐའི་རེ་ཞུ་
བྱས་བྱུང་། ཤུགས་ཡོངས་སུ་ཟད་པའི་ངུ་ཤུབ་ཀྱིས། “སྙིང་ཉེ་བའི་ལྕམ་མོ། ཁྱེད་ཀྱིས་ང་
ཡི་སྒོར་མོ་དེ་དག་དང་དངོས་པོ་སྐྱོ་བོ་དག་གཞུང་ཚབ་པ་བརྒྱུད་ནས་ངའི་ཁྱིམ་
མིར་འཕྲོད་དུ་གཞུག་རོགས་ངས་ད་དུང་ཁོ་ཚོ་གསོན་ཡོད་པའི་རེ་བ་བྱེད་ཀྱིན་
ཡོད། མིག་མ་ཟུམ་སྔོན་དུ་ངས་ཁོ་ཚོར་བདེ་བའི་སྨོན་ལམ་རྒྱག །ཁྱེད་ཀྱིས་འཕྲིན་ཡིག་
ཅིག་བྲིས་ཏེ་ངས་ཁོ་ཚོ་དྲན་གྱིན་པ་ཤོད།ངས་ཁོ་ཚོ་ལ་ལས་ཀ་ལས་པ་ཡིན་ང་
ཡི་གཅེས་ཕྲུག་དག་གི་ཆེད་དུ་ངའི་སེམས་ནང་དུ་སྡུག་བསྔལ་ཉག་གཅིག་ཡོད་པ་
ནི་ཁོ་ཚོ་དང་ཡང་བསྐྱར་མཇལ་མ་ཐུབ་པ་དེ་ཡིན་ཡིན་ཡང་ང་རང་འཆི་བར་མི་
སྐྲག་ལས་དབང་རེད། ངས་ཁོ་ཚོའི་ཆེད་དུ་སྨོན་ལམ་རྒྱག །ངས་ཆེས་ཆུང་
བའི་བུ་ཆུང་སྙིང་རྗེའི་ཡུལ་དུ་གྱུར་པའི་མར་ཁོ་ངའི་ཁྱོ་ག་དང་བུ་ཆེ་བ་
གཉིས་ལ་བཅོལ་དགོས་བྱུང་སོང་ང་རང་ཤི་རྗེས་ཀྱང་སེམས་བདེ་ལ་དབབ་མི་
ནུས་” ཅེས་བཤད་མ་ཐག་གློ་བུར་དུ་དངངས་ཏེ་ལག་ཟུང་ཐལ་མོ་སྦྱོར་
བཞིན། “ང་ཡི་མར་ཁོ། ངའི་སྙིང་གི་དུམ་བུ།” ཞེས་གསོལ་འདེབས་བྱས་བྱུང་། ཡིན་
ནའང་ཁོ་མོའི་མིག་ཟུང་མཆི་མས་བསྒྲིབས་བཞིན་སྐེ་ཚུར་འཁོར་དུས་ཁྱིམ་བདག་མ་
མཐོང་རྒྱུ་མི་འདུག །ཁོ་མོ་ཁ་རོག་གེར་གཞན་གྱིས་བོས་སོང་བ་ཡིན་འདུག །ཁོ་མོས་
སླར་ཡང་ཁྱིམ་བདག་བཙལ་ཡང་ཁོའང་མཐོང་རྒྱུ་མི་འདུག །ཁོ་མོའི་འཁྲིས་སུ་ཁོ་མོར་
ལྟ་སྐྱོང་བྱེད་པའི་བུད་མེད་དེ་དང་སྨན་པའི་ལག་རོགས་དེ་ལས་མི་འདུག །ཁོ་མོས་་
འཁྲིས་ཀྱི་ཁང་པའི་ནང་དུ་བྲེལ་འཚུབ་ཆེ་བའི་གོམ་སྒྲ་དང་། མགྱོགས་ཤིང་དམའ་ང
ཁ་བརྡ་བྱེད་ཀྱིན་པ། སྐད་དམའ་མོས་ཧ་ལས་པའི་སྐད་རྒྱག་པ་སོགས་ཐོས་བྱུང་བས།
མིག་ཆུས་བརླན་པའི་མིག་ཟུང་ནང་སྒོའི་ཕྱོགས་སུ་ཅེར་ཏེ་དོན་དག་ཅི་བྱུང་ལ་བསྒུགས།
སྐར་མ་འགའ་འགོར་རྗེས་སྨན་པ་ནང་དུ་འཛུལ་ནས་སླེབས་བྱུང་ལ་ངོ་མདངས་རྒྱུན་
ལྡན་དུ་མི་འདུག །རྗེས་དེད་ནས་ཁྱིམ་བདག་དང་ཁྱིམ་བདག་མའང་སླེབས་བྱུང་ལ། ཁོ་
ཚོའི་རྣམ་འགྱུར་ཡང་རྒྱུན་ལྡན་དུ་མི་འདུག །མི་གསུམ་གས་རྒྱུན་ལྡན་མ་ཡིན་པའི་
མིག་མདངས་ཀྱིས་ཁོ་མོར་བལྟས་ཤིང་། དེར་མཐུད་ནས་སྐད་ཤུབ་བུས་ཁ་བརྡ་འགའ་
བྱས་བྱུང་ལ། ཕལ་ཆེར་སྨན་པས་ཁྱིམ་བདག་མར་“ད་ལྟ་ཆེས་ལེགས་པའི་སྐབས་
རེད” ཟེར་གྱིན་པ་དང་མཚུངས། ཁོ་མོས་ཧ་ཅི་ཡང་མ་གོ།
“ཡོ་སེ་ཧྥ” ཁྱིམ་བདག་མས་སྐད་གདངས་འདར་བཞིན་དུ་“ཁྱོད་ལ་གཏམ་
བཟང་ཞིག་བཤད་རྒྱུ་འདུག །ཁྱོད་ཀྱིས་གཏམ་བཟང་དེར་ཉན་པའི་གྲ་སྒྲིག་བྱོས” ཟེར།
ནད་པ་བུད་མེད་ཀྱིས་བདག་པོའི་གདོང་ལ་ཅེར་བྱུང་།
ཁྱིམ་བདག་མ་སྔར་བས་ཀྱང་སེམས་འགུལ་ཐེབས་པའི་ངང་། མུ་མཐུད་དུ་“ཁྱོད་
རང་དགའ་སྤྲོ་ཚད་མེད་སྐྱེས་ངེས་པའི་གཏམ་བཟང་ཞིག” ཟེར།
ནད་པ་བུད་མེད་ཀྱི་མིག་ཆེ་རུ་ཅེར་བྱུང་།
ཁྱིམ་བདག་མས་སླར་ཡང་། “མི་ཞིག་ལ་འཕྲད་པར་གྲ་སྒྲིག་བྱོས། ཁྱོད་ཀྱིས་ཧ་
ཅང་མཐོང་འདོད་ཅིང་ཤིན་ཏུ་གཅེས་པའི་མི་ཞིག” ཟེར། ནད་པ་བུད་མེད་ཀྱིས་རྒྱུན་
ཆད་མེད་པར་ཁྱིམ་བདག་མའི་གདོང་ལ་ལྟ་ཙམ་དང་སྒོ་ཁའི་ཕྱོགས་སུ་ལྟ་ཙམ་བྱས་ཏེ།
མིག་ཟུང་ལས་འོད་མདངས་ཤིག་འཚེར་བྱུང་།
ཁྱིམ་བདག་མ་ཡང་སེམས་འགུལ་ཐེབས་ཏེ་ངོ་མདངས་སྐྱ་བོར་གྱུར་སོང་། “མི་
འདི་ད་སོ་མར་སླེབས་པ་རེད་སུ་ཞིག་གི་སེམས་ལའང་དྲན་སྲིད་རྒྱུ་མ་རེད” ཟེར།
“སུ་རེད།” ནད་པ་བུད་མེད་ལ་དངངས་སྐྲག་སྐྱེས་པ་ལྟར་ངུ་ཤུབ་རྒྱག་བཞིན།
ཡ་མཚར་བའི་སྐད་བརྒྱབ་བྱུང་།
སྐད་ཅིག་མའི་བར་དེར། ཁོ་མོས་སྐད་ཅོར་ཅིག་བཏོན་ཏེ་ཐོལ་གྱིས་ཡར་ཙོག་པ་
དང་། མིག་མདུན་ནས་གློ་བུར་དུ་སྐྱོབ་པའི་ལྷ་ཞིག་མངོན་བྱུང་བ་ལྟར་དུ། ལུས་འགུལ་
ཙམ་ཡང་མི་བྱེད་ལ། མིག་ཟུང་ཅེར་ཏེ་སྒོར་མོར་གྱུར་པ་དང་། ལག་པ་ཟུང་གིས་མུར་
གོང་བསྐྱོར་ཏེ་ཧད་ནས་སྡོད།
མར་ཁོའི་ལྭ་བ་ཧྲལ་ཧྲུལ་དུ་གྱུར་ཅིང་ལུས་ཡོངས་ས་རྡུལ་གྱིས་སྦགས་ཏེ་སྒོ་
ནང་དུ་ལངས་འདུག་ཅིང་། སྨན་པའི་ལག་པ་ཡ་གཅིག་གིས་ཁོའི་ཕྲག་པ་ནས་
བསྐྱོར་འདུག །
ནད་པ་བུད་མེད་ཀྱིས་སྐད་བརྒྱབ་སྟེ། “གནམ་རྒན་མ། གནམ་རྒན་མ། ང་ཡི་
གནམ་རྒན་མ” ཟེར།
མར་ཁོ་མཆོངས་ནས་ཁོ་མོའི་འཁྲིས་སུ་སླེབས་ཤིང་། ཁོ་མོས་སྐམ་ཞིང་རིད་པའི་
དཔུང་པ་གཉིས་ཀྱིས་མར་ཁོ་བྲང་ཁར་དམ་པོར་བསྡམས་པ་དང་། གློ་བུར་དུ་བགད་བྱུང་
ལ། དེར་མཐུད་ནས་སྐྱོ་སྣང་ཆེན་པོས་ངུས་བྱུང་། ཁོ་མོར་མིག་ཆུ་མི་འདུག །མཇུག་
མཐར་ཕྱིར་སྔས་སྟེང་དུ་ལྷུང་ཞིང་སྐད་ཆེན་པོས་དབུགས་རྒོད་ཧལ་ཧལ་བྱེད།
ཡིན་ནའང་ཁོ་མོ་དེ་མ་ཐག་བསྐྱར་སོས་བྱུང་སྟེ། དགའ་ཐག་ཆོད་པའི་འབོད་སྐད་
སྒྲོག་པ་དང་། སྨྱོས་པ་ལྟར་མར་ཁོར་འོ་བྱེད་བཞིན། “ཁྱོད་ཇི་ལྟར་འདི་ལ་སླེབས་སོང་།
ཅིའི་ཕྱིར། ཁྱོད་ཡིན་ནམ། ཁྱོད་ཀྱི་གཟུགས་ཆེ་རུ་སྐྱེས་འདུག །ཁྱོད་སུས་ཁྲིད་ཡོང་བ་
ཡིན། ཁྱོད་རང་གཅིག་པུ་ཡིན་ནམ། ཁྱོད་ལ་སྐྱོན་མེད་ཨང་། ཁྱོད་ནི་མར་ཁོ་ཡིན་ནམ།
རྨི་ལམ་ཡིན་མི་སྲིད་ཨང་། ང་ཡི་གནམ་རྒན་མ། ང་ལ་སྐད་ཆ་ཤོད་ཡ” ཟེར་བ་དང་།
དེ་ནས་གློ་བུར་དུ་སྐད་གདངས་གཞན་དུ་བསྒྱུར་ནས། “མིན། མ་བཤད། ཅུང་ཙམ་
སྒུགས” ཟེར་བ་དང་། དེ་ནས་ཁ་ཕར་འཁོར་ནས་སྨན་པར་མྱུར་སྐུལ་བྱས་ཏེ། “སྨན་པ་
ལགས། རེམ། མྱུར་དུ། ངས་ནད་གཞི་གསོ་བཅོས་བྱེད་སྙིང་འདོད། ངས་གྲ་སྒྲིག་བྱས་
ཟིན། ཁྱེད་ཀྱིས་འགོར་འགྱངས་མ་བྱེད། སྔོན་ལ་མར་ཁོ་ཁྲིད་སོང་ཞིག།ཁོ་ལ་ཐོས་སུ་
མ་འཇུག །ང་ཡི་མར་ཁོ། སྐྱོན་ཅི་ཡང་ཡོད་མི་སྲིད། ཅུང་ཙམ་ནས་ང་ལ་ཤོད་ཅིག །ད་
དུང་འོ་ཞིག་བྱེད། སོང་ཞིག །སྨན་པ་ལགས། ངས་གྲ་སྒྲིག་བྱས་ཟིན” ཟེར།
མར་ཁོ་ཁང་པའི་ནང་ནས་སྒོར་ཁྲིད་དེ་སླེབས་ཤིང་། དེར་མཐུད་ནས་ཁྱིམ་བདག་
ཕོ་མོ་དང་ལྟ་སྐྱོང་བྱེད་པའི་བུད་མེད་ཀྱང་མྱུར་མོར་སྒོར་ཐོན། ཁང་པའི་ནང་དུ་ཕྱི་ཚན་
སྨན་པ་དང་ཁོའི་ལག་རོགས་པ་ལས་མེད་ཅིང་ཁོ་ཚོས་སྒོ་བརྒྱབ་བྱུང་།
མེ་ཁེའུ་ནེ་སིས་མར་ཁོ་ཅུང་ཐག་རིང་བའི་ཁང་པ་ཞིག་གི་ནང་དུ་འཁྲིད་རྩིས་
བྱས་མོད། འོན་ཀྱང་མར་ཁོ་ནི་གཟེར་བུ་བཏབ་པ་བཞིན་དེ་གར་འགྲེང་སྟེ་འགུལ་ཙམ་
ཡང་མི་བྱེད་པར། “དོན་དག་ཅི་ཞིག་བྱུང་སོང་བ་རེད། ངའི་ཡུམ་ཆེན་ལ་ཅི་བྱས་པ་
རེད། ཁོ་ཚོས་ཅི་བྱེད་པ་རེད” ཅེས་དྲིས་བྱུང་།
སྐུ་ཞབས་མེ་ཁེའུ་ནེ་སིས་སྔར་བཞིན་ཁོ་རང་ཁྲིད་ནས་དེ་ག་དང་གྱེས་འདོད་པས།
ཧ་ཅང་ལྷོད་བག་ལྡན་པའི་ངང་། “ངའི་ཁར་ཉོན། ངས་ད་ལྟ་རང་ཁྱོད་ལ་བཤད་ཆོག
ཁྱོད་ཀྱི་ཡུམ་ཆེན་ལ་སྙུང་གཞི་ཐེབས་པས། གཤགས་བཅོས་ཆུང་ཆུང་ཞིག་བྱ་དགོས།
ངས་ཡོད་ཚད་ཁྱོད་ལ་བཤད་ཆོག །ངའི་རྗེས་སུ་ཤོག” ཅེས་བཤད།
“མིན། ང་ངེས་པར་འདི་གར་ལངས་ཏེ་འདུག་དགོས། ཁྱེད་ཀྱིས་འདི་གར་ང་ལ་
གསུང་རོགས།” མར་ཁོས་ཨུ་ཚུགས་ཀྱིས་དེ་ལྟར་ལན་བཏབ།
བཟོ་འགོད་པ་མེ་ཁེའུ་ནེ་སིས་ཕྱོགས་གཅིག་ནས་ཁོ་རང་ཕར་འཐེན་པ་དང་།
ཕྱོགས་གཅིག་ནས་དོན་དག་གི་བྱུང་རིམ་རྒྱས་བཤད་བྱས། མར་ཁོས་ཉན་གྱིན་དུ་སྔར་
བས་དངངས་ཤིང་སྐྲག་སྟེ་ལུས་ཡོངས་འདར་གྱིན་འདུག
གློ་བུར་དུ། འཆི་ཁའི་འཕག་འཚག་རྒྱག་པ་ལྟ་བུའི་ནད་པའི་འོ་དོད་ཆེན་པོ་ཞིག་
ཁང་པའི་ནང་དུ་བསྐྱིལ་བྱུང་།
མར་ཁོས་ནི་སྐད་ཅིག་ཉིད་ལ་རེ་ཐག་ཆད་པའི་དངངས་སྐད་བཏོན་བྱུང་། “ངའི་
ཡུམ་ཆེན་ཤི་སོང་འདུག” ཟེར།
སྐབས་དེར་སྨན་པའང་སྒོ་ཁ་ནས་མངོན་བྱུང་། ཁོང་གིས་“ཁྱོད་ཀྱི་ཡུམ་ཆེན་གྱི་
སྲོག་སྐྱོབ་ཐུབ་སོང་” གསུངས།
མར་ཁོས་སྨན་པར་ཅེར་བཞིན་ཡུད་ཙམ་ལ་ཧད་ནས་སྡོད་པ་དང་། དེ་ནས་སྨན་
པའི་རྡོག་འགྲམ་དུ་པུས་བཙུགས་ཏེ། ངུ་ཤུབ་རྒྱག་བཞིན། “སྨན་པ་ལགས། བཀའ་དྲིན་
ཆེ” ཞེས་བཤད།
སྨན་པས་དེ་འཕྲལ་ཁོ་རང་བསྐྱོར་ཏེ་ཡར་བསླངས་ཤིང་། “ཡར་ལོངས་ཤིག་.....‧
ཁྱོད་རེད། དཔའ་སྙིང་ལྡན་པའི་གཅེས་ཕྲུག །ཁྱོད་ཀྱིས་ཁྱོད་ཀྱི་ཡུམ་ཆེན་གྱི་སྲོག་
བསྐྱབས་པ་རེད” གསུངས་སོང་། །

དབྱར་ཁ།
ཚེས་ཉེར་བཞི་ཉིན། རེས་གཟའ་ལྷག་པ།

ཇེ་ནོ་ཝའི་གཞོན་ནུ་མར་ཁོའི་གཏམ་རྒྱུད་ནི། སློབ་སྐབས་འདིར་ང་ཚོས་བསླབ་
དགོས་པའི་མཇུག་མཐའི་དཔའ་བོ་ཆུང་ངུའི་གཏམ་རྒྱུད་གཉིས་པ་རེད། ད་ལྟ། ཟླ་དྲུག་
པའི་ཆེས་མཇུག་མཐའི་ཟླ་རེའི་གཏམ་རྒྱུད་ལས་ལྷག་མི་འདུག །དེ་ལས་གཞན་ད་དུང་
རེས་ཟླ་རྒྱུགས་ཐེངས་གཉིས་དང་། ཉིན་ཉེར་དྲུག་གི་བསླབ་ཚན་ཡོད་པར་མ་ཟད།
གཟའ་ཕུར་བུ་དྲུག་དང་རེས་གཟའ་ཉི་མ་ལྔ་ཡི་གུང་གསེང་ཡོད། ད་ནི་མི་རྣམས་ཀྱི་སྣང་
ངོར་སློབ་ལོ་འདི་མཇུག་རྫོགས་ལ་ཉེ་བའི་མཁའ་དབུགས་ཤིག་གིས་ཁྱབ་འདུག །སློབ་
རའི་ནང་གི་ལྗོན་ཤིང་གི་ཡལ་འདབ་ཡོངས་སུ་རྒྱས་ཤིང་མེ་ཏོག་བཀྲག་པར་བཞད་
འདུག་པས། ལྗང་མདོག་གི་ལྡོག་བརྙན་ཆེན་པོ་ལུས་རྩལ་ཡོ་བྱད་ཀྱི་སྟེང་དུ་མངོན་
འདུག །སློབ་མ་རྣམས་ཀྱི་ལྭ་བའང་དབྱར་ལྭར་བརྗེས་ཟིན་པས། ད་ལྟ་ཁོ་ཚོ་སློབ་གྲོལ་
བྱས་ཏེ་སློབ་གྲྭའི་སྒོ་ཆེན་ལས་ཕྱིར་འབུད་པའི་རྣམ་པར་བལྟས་ནའང་། ཟླ་འགའི་སྔོན་
དང་གཏན་ནས་མི་འདྲ་བར་ཞེ་སྤྲོ་ཞིང་མིག་ལ་འཚེར་བར་འདུག །དེ་སྔ་ཕྲག་སྟེང་དུ་
རེག་པའི་སྐྲ་ལོའང་ཐུང་ངུར་བཞར་ཏེ་སྐེ་མགུལ་དང་བྱིན་པ་རྗེན་པར་མངོན་པ་དང་།
དབྱིབས་དང་ཁ་དོག་མི་འདྲ་བའི་རྩྭ་བསླས་ཀྱི་ཞྭ་མོ་ཆུང་ངུར་དར་ལིང་གིས་སྤྲས་ལ།
འཇའ་ཚོན་སྣ་ལྔའི་ཚི་ལིན་དང་གོང་དཀྲིས་ཆུང་ངུར་བཀྲག་མདངས་འཚེར་བར་མ་
ཟད། ལོ་ན་ཆེས་ཆུང་བའི་བྱིས་པ་དག་གི་ལུས་སྟེང་དུའང་ཁ་དོག་དམར་པོ་དང་སྔོན་
པོའི་མཛེས་རྒྱན་རེ་དྲུབ་ཡོད་པ་སྟེ། གོང་བའི་མཐའ་སློག་ཅིག་གམ། ལྭ་བའི་མཐའ་
འགྲིལ་ཞིག །ཅ་ལའི་ཕོད་འཛར་ཞིག་ཡོད་ཅིང་། ཐ་ན་ཁ་དོག་མངོན་པར་གསལ་བའི་
རས་ལྷན་ཞིག་བཙེམ་པའང་ཡོད། མ་ཡུམ་དག་གིས་བྱིས་པ་ཚོར་གཟབ་འཕྱོར་གང་
ལེགས་རེ་སྤྲས་ཡོད་ཅིང་། དབུལ་ཕོངས་ཁྱིམ་ཚང་གི་བྱིས་པ་ཡིན་ནའང་གཅིག་འདྲ་
རེད། བྱིས་པ་ཕལ་ཆེ་བས་སློབ་ཁྲིད་སྐབས་སུ་ཞྭ་མོ་གྱོན་གྱིན་མེད་པས། བལྟས་ཚོད་དུ་
ད་སོ་མར་ཡུལ་ནས་བྲོས་ཡོང་བ་དང་མཚུངས་ཤིང་། ཡང་བྱིས་པ་ལ་ལས་ཁ་དོག་དཀར་
པོའི་ལུས་རྩལ་ལྭ་བ་གྱོན་པའང་ཡོད། དགེ་རྒན་དྷལ་ཁ་ཏིའི་འཛིན་གྲྭའི་ནང་དུ་མགོ་
ནས་རྐང་པའི་བར་དུ་ཁ་དོག་དམར་པོ་རྐྱང་རྐྱང་གྱོན་པའི་བྱིས་ཕོ་ཞིག་ཡོད་པས།
མཐོང་མ་ཉིད་དུ་བཙོས་ནས་ཚོས་པར་གྱུར་པའི་ཆུ་འབུ་གློ་ཉ་ཞིག་དང་གཉིས་སུ་མི་
འདུག།ད་དུང་སློབ་མ་འགའ་རེས་མཚོ་དམག་གི་ལྭ་བ་གྱོན་འདུག།འོན་ཀྱང་ཆེས་དོན་
སྙིང་ཡོད་པ་ནི་སྔར་བཞིན་ཞལ་མཁན་ཆུང་ངུ་ཡིན་པ་སྟེ། ཁོས་རྩྭ་ཞྭ་ཆེན་པོ་ཞིག་གོན་
ཡོད་པས་གློག་ཞུའི་ཞྭ་ཁེབས་བསྐྱོན་པའི་པྲ་ཚིལ་ཕྱེད་ཀ་ཞིག་དང་མཚུངས་ཤིང་།
ཁོས་རྩྭ་ཞྭའི་འོག་ནས་རི་བོང་གི་ལད་མོ་བྱས་ཚེ་ཧ་ཅང་དགོད་བྲོ་བོ་འདུག །ད་ནི་ཁོ་རེ་
ཏིས་ཀྱང་ཁོའི་བྱི་ལྤགས་ཀྱི་ཞྭ་མོ་དེ་མི་གྱོན་པར་ཁ་དོག་སྐྱ་བོ་ཡིན་པའི་དར་ཟབ་ཀྱི་
ལྗོངས་རྒྱུའི་ཞྭ་མོ་རྙིང་པ་ཞིག་ཏུ་བརྗེས་ཡོད། ཝོ་ཏི་ཉིས་ཧ་ཅང་གྲལ་དག་ཡིན་པའི་སུའུ་
ཀི་ལན་གྱི་རྣམ་པ་ཡིན་པའི་ལྭ་བ་ཞིག་གྱོན་པ་དང་། ཁོ་ར་ཆིས་ལྭ་བའི་སྒྲོག་གུ་བཀྲོལ་
ཏེ་བྲང་ཁ་རྗེན་པར་ཕྱིར་མངོན་འདུག་ལ། ཕེ་རེ་ཁོ་སི་ནི་ཧ་ཅང་ཆེ་བའི་མགར་བའི་ཚི་
ལིན་སྔོན་པོ་ཞིག་གི་ནང་དུ་བཏུམས་ནས་གདའ། ཡིན་ནའང་གྷ་རོ་ཧྥི་ནི་ཁྱོད་ཀྱིས་
མཐོང་ངམ། ཁོས་ད་ལྟ་དངོས་པོ་སྦས་སྐུང་བྱ་ཡུལ་གྱི་ཟླ་གམ་ཆེན་པོ་དེ་ཕུད་ནས། དངོས་
རྫས་རྙིང་པ་ཆུང་ངུ་རྣམ་པ་སྣ་ཚོགས་ཀྱིས་ཁེངས་པའི་ཁུག་མ་ལྡིར་བོ་དེ་གསལ་རྗེན་དུ་
སླེབས་པར་མ་ཟད། རླུང་རྟའི་བྱང་བུ་ལེན་པའི་མིང་ཐོའང་བྲང་ཁུག་ནང་དུ་གཟེད་
འདུག །ད་ལྟ་མི་ཡོངས་རྫོགས་ཀྱིས་བསྣམས་ཡོད་པའི་ཚགས་པར་ཕྱེད་ཀས་བལྟབས་
པའི་རླུང་གཡབ་དང་། སྨྱུག་མའི་སྦུ་གུ་ཆུང་བ། བྱེའུར་རྡེག་བྱེད་ཀྱི་མཐེབ་མདེལ། རྩི་
ཤིང་མེ་ཏོག་རིགས་སོགས་དངོས་པོ་ཚང་མ་གསལ་པོར་མཐོང་ཐུབ་ཅིང་། ད་དུང་ཁུག་
མའི་ནང་དུ་བཙུད་པའི་རུས་སྦལ་སེར་པོ་ཕྱིར་བུད་དེ། དལ་བུར་ལྭ་བའི་སྟེང་དུ་འགོས་
ནས་འོང་བར་བྱེད། སློབ་མ་ཆུང་ངུ་མང་པོས་ལེགས་སྐྱེས་སྣ་ཚོགས་ཁྱེར་ཡོང་སྟེ་བུད་
མེད་དགེ་རྒན་རྣམས་ལ་འབུལ་བར་བྱེད། བུད་མེད་དགེ་རྒན་དག་གིས་ཀྱང་ཁ་དོག་རྣམ་
པར་གསལ་བའི་དབྱར་ལྭ་གྱོན་ཟིན་མོད། དགེ་རྒན་བཙུན་མ་ཆུང་ངུ་དེ་ཡིས་ནི་སྔར་
བཞིན་ལྭ་བ་ནག་པོ་གོན་ཡོད་པ་དང་། མགོ་རུ་བྱ་སྒྲོ་དམར་པོ་བཙུགས་པའི་དགེ་རྒན་
དེས་སྔར་བཞིན་བྱ་སྒྲོ་དམར་པོ་བཙུགས་འདུག །ཁོ་མོས་ད་དུང་མགུལ་དུ་རྒྱ་སེ་དམར་
པོའི་དར་མདུད་ཅིག་བརྒྱབ་ཡོད་ཀྱང་། དར་མདུད་དེ་ཁོ་མོའི་སློབ་མ་ཚོས་ལག་པས་
ཕུར་ཚེ་གཉེར་སུལ་བསྡུས་འགྲོ་བས། སྐབས་འདི་དག་ཏུ་ཁོ་མོ་དགོད་བཞིན་དུ་ཕར་
བཞའ་ཚུར་བཞའ་བྱེད། ཟླ་ལྔ་པའི་སྲེའུ་སྨིན་ཞིང་ཕྱེ་ལེབ་ཀྱིས་གར་སྟབས་བསྒྱུར། སྲང་
མགོ་ནས་རོལ་དབྱངས་གྲགས་ལ། མི་རྣམས་གྲོང་གསེབ་ཏུ་སྤྲོ་འཆམ་ལ་འགྲོ་མགོ་
བརྩམས། ལོ་རིམ་བཞི་པའི་སློབ་མ་མང་པོ་ཞིག་ཆུ་བོ་པོ་ཧིའི་འགྲམ་དུ་བརྒྱུགས་ཏེ་ཆུ་
རྐྱལ་བྱེད་ཅིང་། མི་ཚང་མས་དབྱར་གནང་ལ་བསླེབ་པར་རེ་སྒུག་བྱེད། ཉི་མ་རེ་རེར་
སློབ་གྲྭ་གྲོལ་བ་དང་ཚང་མར་སྒུག་བཟོད་མི་ནུས་པའི་རྣམ་འགྱུར་གྱིས་སླར་ཡང་ཉི་མ་
གཅིག་ཕར་བསྐྱལ་སོང་བར་བླ་ལྷག་ཏུ་དགའ་སྤྲོ་སྐྱེས་པར་བྱེད། གྷར་རོ་ནེས་ད་དུང་
ཡང་ཡུམ་ཆེན་འདས་པར་མྱ་ངན་གྱི་སྡུག་གོས་གོན་ཡོད་པ་མཐོང་བ་ན། ངའི་སེམས་
ལའང་ཧ་ཅང་སྐྱོ་སྣང་ཆེན་པོ་སྐྱེས་འོང་། ད་དུང་ངའི་ལོ་རིམ་དང་པོའི་སྐབས་ཀྱི་དགེ་
རྒན་ཁོང་བསྡད་ཀྱིན་དུ་སྐམ་རིད་མདངས་ཤོར་དུ་གྱུར་པ་དང་། གློ་ལུ་བྱེད་པའང་སྔར་
བས་ཇེ་དྲག་ཏུ་འགྲོ་བཞིན་འདུག་ཅིང་། ད་ལྟ་ཁོ་མོ་ལམ་དུ་འགྲོ་དུས་ཀྱང་སྐེད་པ་ཡར་
དགྱེ་མི་ནུས་ལ། ང་ཚོ་ཕན་ཚུན་ལ་འཚམས་འདྲི་གཏོང་དུས་ཀྱང་ཧ་ཅང་སྐྱོ་སྣང་གི་
ཉམས་ཤིག་མངོན་འདུག་པ་དེས། ངའི་སེམས་སུ་གདུང་བ་ཚད་མེད་སྐྱེས་སུ་བཅུག་
སོང་།

སྙན་ངག་གི་བྲོ་བ།
ཚེས་ཉེར་དྲུག་ཉིན། རེས་གཟའ་པ་སངས།

ཨེན་རི་ཁོ། སློབ་གྲྭའི་འཚོ་བའི་ཕྱོགས་ཐམས་ཅད་དུ་སྙན་ངག་གི་བྲོ་བ་ལྡན་པ་དེ་
ད་ལྟ་ཁྱོད་ཀྱིས་རྟོགས་མགོ་བརྩམས་བྱུང་ཨང་། ཡིན་ནའང་ཁྱོད་རང་དེའི་ཁྲོད་དུ་ཡོད་
པས། ད་ལྟ་མཐོང་གིན་པ་ནི་སློབ་གྲྭའི་ནང་རོལ་གྱི་འཚོ་བ་ཙམ་རེད། ལོ་ངོ་སུམ་ཅུའི་
རྗེས་སུ། ཁྱོད་ཀྱིས་བྱིས་པ་དག་སློབ་གྲྭའི་ནང་དུ་སློབ་སྦྱོང་བྱེད་དུ་བསྐྱལ་དགོས་ཤིང་།
ད་ལྟའི་ང་དང་འདྲ་བར་ཕྱི་རོལ་ནས་སློབ་གྲྭའི་འཚོ་བར་ལྟ་ཞིབ་བྱེད་པའི་སྐབས་སུ།
ཁྱོད་ཀྱི་སེམས་སུ་སློབ་གྲྭའི་འཚོ་བ་ནི་སྔར་བས་མཛེས་སྡུག་ལྡན་ཞིང་། སྔར་བས་སྙན་
ངག་གི་བྲོ་བ་ལྡན་པའི་ཚོར་སྣང་སྐྱེ་ངེས། ཉིན་བཞིན་ཁྱོད་རང་སློབ་གྲོལ་མ་བྱས་པའི་
སྔོན་དུ། ངས་དབེན་འཇགས་ཀྱི་སྲང་ལམ་བརྒྱུད་དེ་དལ་འགྲོས་བྱེད་བཞིན། རྣ་བ་
བླགས་ཏེ་གཏན་ཡོད་པའི་སྒེའུ་ཁུང་རྩིབ་ལག་མ་དག་ལས་སློབ་ཁང་ནང་གི་གྲག་
འགུལ་ལ་ཉན་པ་ཡིན། སྒེའུ་ཁུང་གཅིག་གི་ནང་ནས་བུད་མེད་དགེ་རྒན་ཞིག་
གིས། “ཨ་ཧ། གསལ་བྱེདt ཡི་འཕྲེད་ཐིག་བྲིས་པ་མི་ལེགས། གཅེས་ཕྲུག །ཁྱོད་ཀྱི་ཡབ་
ཆེན་གྱིས་མཐོང་ན་ཇི་ལྟར་བཤད་རྒྱུ་རེད” ཟེར་ལ། དེའི་འགྲམ་གྱི་སྒེའུ་ཁུང་གཞན་
ཞིག་ལས་དགེ་རྒན་སྐྱེས་པ་ཞིག་གིས་སྦོམ་ཞིང་མཐོ་བའི་སྐད་གདངས་ཀྱིས་དལ་ལྷོད་
ངང་། “ངས་རས་རྨིད་ལྔ་བཅུ་ཉོས་པ་ལ་རྨིད་རེར་སྒོར་ཞེ་ལྔ་རེད། ཁྱོད་ཚོས་ད་
དུང་ཉོས་ན” ཟེར་བ་ཐོས་འོང་ཞིང་། མུ་མཐུད་དུ་སོང་བ་ན། ཞྭ་མོའི་སྟེང་དུ་
བྱ་སྒྲོ་དམར་པོ་བཙུགས་པའི་བུད་མེད་དགེ་རྒན་སྐད་ཐོས་འོང་། ཁོ་མོས་“དེ་ནས།པིའེ་
ཏི་མུར་གྱིས་མེ་རྟར་མེ་བསྒྲོན་ཡོད་པའི་འགད་རྗེས་བསྣམས་ནས་ཞེས་སྐད་
མཐོན་པོས་གྱེར་འདོན་བྱེད། འགྲམ་དུ་ཡོད་པའི་སློབ་ཁང་ལས་སློབ་མ་རྣམས་ཀྱིས་ཁ་
བརྡ་བྱེད་ཀྱིན་པ་མཆེད་འོང་སྟེ། ཁོ་ཚོས་སྐད་འཛེར་ནི་བགྲང་ལས་འདས་པའི་བྱ་ཕྲུག་
མང་པོས་ཙིར་སྐད་འདོན་པ་དང་མཚུངས། འདི་ནི་ཁོ་ཚོའི་དགེ་རྒན་གནས་སྐབས་སུ་
སློབ་ཁང་ལས་སྒོར་ཕྱིན་པ་ཡིན་ངེས་རེད། མུ་མཐུད་དུ་མདུན་དུ་སོང་བ་ན། ཟུར་གྱི་
སློབ་ཁང་དེ་ལས་སློབ་མ་ཞིག་ངུ་བཞིན་པའི་སྐད་ཁོ་ན་ཐོས་འོང་། དགེ་རྒན་གྱིས་ཁོ་ལ་
སྐྱོན་བརྗོད་ཀྱང་བྱེད་ལ་སེམས་གསོའང་བྱེད་ཀྱིན་འདུག །སྐབས་འདིར། ད་དུང་སློབ་
ཁང་སོ་སོའི་སྒེའུ་ཁུང་ལས་རླབས་ཆེན་གྱི་མི་སྣ་དང་། མི་སྣ་མིང་གྲགས་ཅན་གྱི་མཚན་
སྙན་དང༌། ཁོ་ཚོས་མི་རྣམས་ལ་སློབ་སྟོན་བྱས་པའི་མེས་རྒྱལ་ལ་དགའ་བ་དང་གཞུང་
རྒྱུད་དྲང་ཞིང་སྙིང་སྟོབས་ཆེ་དགོས་པའི་ཐ་ཚིག་དང་ལེགས་བཤད་ཀྱང་ཐོས་ཐུབ། ཅུང་
མ་འགོར་བར། ཡང་ཅི་ཡང་ཐོས་རྒྱུ་མེད་པར་གྱུར་ཏེ། སློབ་གྲྭའི་ནང་དུ་བྱིས་པ་བདུན་
བརྒྱ་ལྷག་ལ་སློབ་ཁྲིད་བྱེད་ཀྱིན་པའི་ཚོར་སྣང་མི་འདུག །སྐབས་འདིར། གློ་བུར་དུ་སློབ་
མ་རྣམས་དགོད་སྒྲ་ཆིལ་ལེར་འགྱུར་བ་ཐོས་འོང་སྟེ། མ་གཞི་དགེ་རྒན་ཞིག་གིས་དགོད་
བྲོ་བའི་མཚར་གཏམ་བཤད་པ་ཡིན་འདུག་ འགྲོ་འོང་བྱེད་པའི་མི་རྣམས་སློབ་
གྲྭའི་འགྲམ་རོལ་བརྒྱུད་དུས། གོམ་པ་ལེན་མཚམས་བཞག་སྟེ་གཟབ་ཉན་བྱ་དགོས་
འབྱུང་ཞིང་། ཚང་མས་ཧ་ཅང་སྙིང་ཉེ་བའི་མིག་མདངས་ཀྱིས་སློབ་གྲྭའི་ཕྱོགས་སུ་ལྟ་
བར་བྱེད་དེ། དེའི་རྒྱུ་མཚན་ནི་སློབ་གྲྭའི་ནང་དུ་ལང་ཚོ་དང་ཡིད་ཆེས་ཀྱིས་རྣམ་པར་
གཏམས་ཡོད་པས་རེད། གློ་རྡེག་ལ། ཐོལ་གྱིས་བྱུང་བའི་ཟིང་ལོང་གི་སྒྲ་སྣ་ཚོགས་ཐོས་
ཡོང་བ་དང་། དཔེ་ཆ་དང་བཙིར་ཆས་ཀྱི་ཁ་བསུམས་པའི་སྒྲ་དང་། མྱུར་དུ་རྒྱུག་པའི་
རྡོག་སྒྲ། ཁ་བརྡ་སྣ་ཚོགས་བྱེད་པའི་སྐད་སོགས་སློབ་ཁང་ནས་སློབ་ཁང་བརྒྱུད་ཅིང་།
སྐས་མགོ་ནས་སྐས་རྟིང་དུ་མཆེད་དེ། འཕྲིན་བརྡ་ཞིག་བརྒྱུད་སྒྲོག་བྱེད་པ་ལྟར་མཇུག་
མཐར་ཕྱོགས་བཞིར་མཆེད་འགྲོ། འདི་ནི་ལས་གཉེར་པས་ཐོག་ཁང་གོང་ཞོལ་ཀུན་ཏུ་
སློབ་གྲོལ་བྱས་པའི་བརྡ་རྒྱག་པ་ཡིན་འདུག །སློབ་གྲྭའི་ཕྱི་རོལ་ཏུ་ངང་སྒུག་བྱེད་ཀྱིན་
པའི་ཁྱིམ་བདག་རྣམས་སློབ་གྲྭའི་སྒོ་ཆེན་ཁར་རུབ་སྟེ། ཁོ་ཚོའི་བྱིས་པའམ་ཕུ་བོ་ནུ་བོ།
ཚ་བོ་ཡང་ཚ་དག་བསུས་ནས་ཡུལ་དུ་འགྲོ་བར་སྟ་གོན་བྱེད། སྐབས་འདིར་སློབ་ཆུང་
སློབ་མ་དག་རགས་ཁ་ཤོར་བ་བཞིན་དུ་སློབ་ཁང་གི་སྒོ་ཁ་ནས་ཚོམས་ནང་དུ་བཙིར་
ཡོང་སྟེ་ཕྱི་གོས་དང་ཞྭ་མོ་ལེན་པ་དང་། སྐད་ཅོར་སྣ་ཚོགས་བཏོན་ཏེ་ཟིང་ཟིང་བོར་གྱུར་
སོང་། ལས་གཉེར་པ་ཡོང་སྟེ་ཁོ་ཚོ་བཙན་སྟབས་ངང་ཚོམས་ཆེན་གྱི་སྒོར་དེད་པ་ན། ཁོ་
ཚོའང་གཞི་ནས་གྲལ་ལེགས་པོར་བསྒྲིགས་ཤིང་། གོམ་སྟབས་མཉམ་པའི་ངང་ཕྱི་རོལ་
ཏུ་ཐོན་ཡོང་། ཁྱིམ་བདག་རྣམས་མདུན་དུ་བཅར་ཡོང་སྟེ། “སློབ་ཁྲིད་ཀྱི་དོན་རྟོགས་ཨེ་
བྱུང་། ལས་བྱ་མང་པོ་ཨེ་འདུག །སང་ཉིན་སྔ་སེ་བསླབ་བྱ་གང་ཡིན། ནམ་ཞིག་ལ་ཟླ་
རྒྱུགས་ལེན་རྒྱུ་རེད།” སོགས་དྲི་བ་སྣ་ཚོགས་འདོན་ཞིང་། ཐ་ན་ཡིག་ངོ་མི་ཆོད་པའི་ཕ་
མ་དེ་དག་གིས་ཀྱང་ལས་བྱ་འབྲི་དེབ་ཀྱི་ཁ་ཕྱེ་སྟེ། སྦྱངས་གཞི་ལ་ལྟ་ཙམ་བྱེད་པ་དང་།
རྒྱུགས་འབྲས་ག་ཚོད་ཡིན་པ་འདྲི་བར་བྱེད། “སྐར་མ་བརྒྱད་ལས་མ་ལོན་ནམ།སྐར་མ་
བཅུ་ལ་གཟེངས་བསྟོད་འབབ་པ་ཨེ་རེད། ཀློག་འདོན་ལ་སྐར་མ་དགུ་རེད་དམ” ཁྱིམ་
བདག་རྣམས་ལས་ལ་ལ་བྲེལ་འཚབ་ལངས་པ་དང་། འགའ་རེ་དགའ་སྤྲོ་སྐྱེས་ལ། སྐོར་
ཞིག་གིས་དགེ་རྒན་བཙལ་ཏེ་བསླབ་ཚན་དང་རྒྱུགས་ལེན་གྱི་སྐོར་འདྲི་བར་བྱེད། འདི་
དག་ཡོད་ཚད་ནི་ཅི་འདྲ་ཡིད་དུ་འོང་ཞིང་ཅི་འདྲའི་རླབས་ཆེ་བ་ཞིག་རེད་ཅིང་། འདི་
དག་གི་དབང་གིས་འཇིག་རྟེན་ཧྲིལ་པོའི་མདུན་ལམ་དེ་རེ་བ་དང་ཡིད་ཆེས་ཀྱིས་
ཁེངས་ཡོད་པ་རེད་ཨང་། ཁྱོད་ཀྱི་ཡབ་ཆེན་གྱིས།

འོན་ལྐུགས་སུ་གྱུར་པའི་བུ་མོ།
ཚེས་ཉེར་བརྒྱད་ཉིན། རེས་གཟའ་ཉི་མ།

དེ་རིང་སྔ་དྲོའི་ལྟ་ཞིབ་ལས་ཟླ་ལྔ་པའི་འཚོ་བར་རྫོགས་ཚིག་བཀོད་པ་ལ་གཞན་
ལས་ལྷག་པའི་དོན་སྙིང་ལྡན་འདུག །ཞོགས་པར་སྒོ་དྲིལ་གྲགས་བྱུང་བས། ང་ཚོ་མྱུར་
མོར་བརྒྱུགས་ཏེ་སྒོ་ཕྱེ་དགོས་སྙམ་སྐབས། ཡབ་ཆེན་ཧ་ཅང་དགའ་སྤྲོ་སྐྱེས་པའི་སྐད་
ཀྱིས། “ཨ། ཁྱོད་ཡིན་ནམ། ཇོར་ཇོ” ཟེར་བ་ཐོས་བྱུང་། དངོས་གནས་ཇོར་ཇོ་ཡིན་
འདུག སྔོན་ཆད་ང་ཚོ་ཅི་དབྱི་ལི་ན་ཡོད་དུས་ཀྱི་སྐྱེད་ཚལ་བཟོ་པ་རེད། ཁོང་གི་ཁྱིམ་མི་
དག་ད་ལྟ་ཁོན་དྷོ་ཝེ་ན་ཡོད་ཅིང་། དེ་སྔ་ང་རང་ཡབ་ཆེན་དང་ལྷན་དུ་ཁོའི་དགེ་རྒན་
མཆོག་ལ་མཇལ་དུ་འགྲོ་དུས་སོང་བའི་ཁྱིམ་ཚང་དེ་རེད། ཇོར་ཇོ་ད་སོ་མར་ཇེ་ནོ་ཝ་
ནས་ཡོང་བ་ཡིན་ཞིང་། ལོ་གསུམ་གྱི་སྔོན་དུ་ཁོང་ཀེ་རི་སི་ལ་སོང་བ་དང་། ད་ལྟ་དེ་གའི་
ལྕགས་ལམ་སྟེང་དུ་ལས་ཀ་ལས་ཀྱིན་ཡོད་སྐད། བལྟས་ཚོད་དུ་ཁོང་སྔོན་ཆད་དང་
བསྡུར་ན་ཅུང་རྒས་ཡོད་པར་སྣང་མོད། གདོང་ལ་སྔར་བཞིན་དམར་མདངས་བཀྲ་ཞིང་
སྤོབས་པ་དང་སྐྱེ་སྟོབས་ཀྱིས་ཁེངས་འདུག
ཡབ་ཆེན་གྱིས་ཁོང་ཉིད་ནང་དུ་བསུས་པ་ན། ཁོང་གིས་མིན་ཟེར་ཞིང་། དེ་མ་ཉིད་
དུ་རྣམ་འགྱུར་གཟབ་ནན་དུ་གྱུར་ནས། “ངའི་ཁྱིམ་ནང་ཅི་འདྲ་རེད། ཇི་ཅ་བདེ་བར་
ཡོད་དམ” ཞེས་དྲིས་བྱུང་།
“ ཁོ་ཚོ་ད་བར་དུ་བདེ་མོ་འཚམས་པོར་འདུག” ཡུམ་ཆེན་གྱིས་དེ་ལྟར་ལན་
བཏབ་བྱུང་།
ཇོར་ཇིས་དབུགས་རིང་ཞིག་ཕྱུངས་ནས། “ཨོ། དཀོན་མཆོག་ལ་བཀའ་དྲིན་ཞུ།
ཇི་ཅ་ཡི་གནས་ཚུལ་མ་ཐོས་པར། ང་རང་ངོ་མ་འོན་ལྐུགས་སློབ་གྲྭར་འགྲོ་བའི་སྤོབས་པ་
མི་འདུག ། ངས་རྡོག་ཁྲེས་འདི་རུ་བཞག་སྟེ་ཁོ་མོ་བསུ་རུ་འགྲོ། སྙིང་རྗེའི་ཡུལ་དུ་གྱུར་
ངའི་བུ་མོ་དང་མ་འཕྲད་པར་ལོ་ངོ་གསུམ་འགོར་སོང་། ལོ་ངོ་གསུམ་ལ་ཁྱིམ་ནང་གི་མི་
སུ་ལའང་འཕྲད་མ་མྱོང” ཟེར།
ཡབ་ཆེན་གྱིས་ང་ལ། “མྱུར་དུ་ཁོང་ལ་འགྲོ་གྲོགས་བྱོས” ཟེར།
“ད་དུང་སྐད་ཆ་ཞིག་བཤད་རྒྱུ་འདུག །དགོངས་པ་མ་ཚོམ།” སྐྱེད་ཚལ་བཟོ་པ་
ཐོག་ཁང་གི་སྒོ་ཁར་བབས་འཕྲལ་ཅི་ཞིག་བཤད་རྩིས་བྱས་བྱུང༌།
ཡབ་ཆེན་གྱིས་ཁོང་གི་ཚིག་མཚམས་བཅད་དེ། “ཁྱེད་ཀྱིས་ཕྱི་རོལ་ནས་ལས་ཀ་
ལས་པ་ཅི་འདྲ་རེད” ཅེས་དྲིས་བྱུང་།
ཁོང་གིས་ལན་དུ། “ད་དུང་བཟང་འདུག དཀོན་མཆོག་ལ་བཀའ་དྲིན་ཞུ། ངས་
སྒོར་མོ་རྡོག་ཙམ་ཁྱེར་ཡོང་ཡོད། ངས་འདྲི་འདོད་པ་ནི་ལྐུགས་པ་ཆུང་ངུའི་སློབ་སྦྱོང་
གནས་ཚུལ་ཅི་འདྲ་ཡིན་པ་དེ་ཡིན། ཁྱེད་ཀྱིས་གསུངས་དང་། ང་རང་ཁོ་མོ་དང་གྱེས་
སྐབས། ཁོ་མོ་ནི་ཉམ་ང་བའི་སྲོག་ཆགས་ཆུང་ངུ་ཞིག་དང་འདྲ། ཉམ་ང་བའི་དངོས་པོ་
ཆུང་ངུ་ཞིག་དང་མཚུངས། སྔོན་ཆད་ང་སློབ་གྲྭ་འདི་རིགས་ལ་དེ་འདྲ་ཡིད་མི་ཆེས། ཁོ་
མོས་ལྐུགས་པའི་སྐད་ཆ་བཤད་ཤེས་སམ། ངའི་ཆུང་མས་འཕྲིན་ཡིག་སྤྲིངས་ཏེ་ཧ་ཅང་
བཟང་འདུག་ཟེར། སྦྱངས་ཀྱང་ཕན་ཐོགས་ཅི་ཞིག་ཡོད་དམ། ང་ཚོའི་བར་དུ་ཇི་ལྟར་
བྱས་ན་ད་གཟོད་བརྡ་འཕྲོད་དམ། ཉམ་ང་བའི་གཅེས་ཕྲུག་མ། གལ་ཏེ་འོན་ལྐུགས་
གཉིས་ཀྱི་བར་དུ་ཕན་ཚུན་བརྡ་འཕྲོད་ནའང་བཟང་འདུག །དོན་ངོ་མར་ཁོ་མོའི་གནས་
ཚུལ་ཅི་འདྲ་ཡིན་ནམ” ཞེས་བཤད་བྱུང་།
ཡབ་ཆེན་དགོད་ཙམ་བྱས་ཏེ། ལན་དུ་“ངས་ཅི་ཡང་མི་བཤད། ཁྱེད་རང་དངོས་
སུ་ཕེབས་ཏེ་གཟིགས་ཤིག །མྱུར་དུ་ཕེབས་ཤིག །དུས་ཚོད་འགོར་འགྱངས་མ་
བྱེད” གསུངས།
ང་ཚོ་མཉམ་དུ་སྒོར་བུད་དེ་འོན་ལྐུགས་སློབ་གྲྭའི་ཕྱོགས་སུ་སོང་། འོན་ལྐུགས་
སློབ་གྲྭར་ཧ་ཅང་ཐག་ཉེ་བོ་ཡོད། ལམ་བར་དུ། སྐྱེད་ཚལ་བཟོ་པ་གོམ་སྟབས་ཆེན་པོས་
མདུན་དུ་འགྲོ་ཞོར་དུ། ཡིད་སྐྱོ་བའི་ངང་ང་ལ། “ཀྱེ་མ། ངའི་སྙིང་རྗེའི་ཡུལ་དུ་གྱུར་པའི་
ཅའེ་ཇ། བསྐོས་ཐང་གིས་ལས་ངན་དུ་འདུག །ངས་ནམ་ཡང་ང་ལ་ཡབ་ཆེན་ཞེས་འབོད་
པ་ཐོས་མ་མྱོང་ཟེར་ཆོག་ཅིང་། ཁོ་མོས་ཀྱང་སྔོན་ནས་ངས་མོ་ལ་གཅེས་ཕྲུག་མ་ཞེས་
འབོད་པ་ཐོས་མ་མྱོང་ཟེར་ཆོག །འཇིག་རྟེན་འདིར་ཡོང་ནས་ཁོ་མོས་སྐད་ཆ་ཚིག་
གཅིག་བཤད་མ་མྱོང་ཞིང་། སྐད་ཆ་ཚིག་གཅིག་ཀྱང་ཐོས་མ་མྱོང་བ་རེད། སྟབས་ལེགས་
ཏེ་བྱང་སེམས་ལྡན་པའི་སྦྱིན་བདག་ཅིག་གིས་ཁོ་མོའི་སློབ་ཡོན་ཡོད་ཚད་འགན་དུ་
བླངས་སོང་། ལོ་ན་བརྒྱད་ལ་སོན་རག་བར་དུ་ཁོ་མོ་སློབ་གྲྭར་འགྲོ་མ་ཐུབ་……ཁོ་མོ་
རང་ཁྱིམ་དང་གྱེས་ཏེ་ལོ་ངོ་གསུམ་འགོར་སོང་བས། ད་ལྟ་ལོ་ན་བཅུ་གཅིག་ལ་སོན་པ་
རེད། ང་ལ་ཤོད་དང་། ཁོ་མོ་ནར་སོན་ཨེ་འདུག །ཁོ་མོ་ད་དུང་བདེ་བོར་ཡོད་དམ” ཟེར།
“ཁྱེད་ཀྱིས་མྱུར་དུ་ཁོ་མོ་མཐོང་ངེས།ཁྱེད་ཀྱིས་མྱུར་བ་མྱུར་དུ་མཐོང་ངེས།” ངས་
གོམ་པ་ཇེ་མྱུར་དུ་བཏང་སྟེ་དེ་ལྟར་ལན་བཏབ།
‘སློབ་གྲྭ་གང་དུ་ཡོད་པ་རེད།”ཁོང་གིས་ང་ལ། “ངའི་ཆུང་མས་ཁོ་མོ་བསྐྱལ་
ཡོང་དུས། ང་ནི་སྔར་ནས་བྱེས་སུ་སོང་ཟིན། ངའི་བལྟས་ན་ཐག་ཉེ་ཞིག་ཏུ་ཡོད་པར་
སྣང” ཞེས་དྲིས་བྱུང་།
སྐད་ཆ་བཤད་བཞིན་པའི་སྒང་ལ། ང་ཚོ་སློབ་གྲྭའི་སྒོ་ཆེན་ཁར་སླེབས་སོང་། ང་
ཚོ་མགྲོན་བསུ་ཁང་དུ་འཛུལ་བ་ན་སྒོ་སྲུང་བ་ཞིག་མདུན་དུ་སླེབས་བྱུང་། སྐྱེད་ཚལ་
བཟོ་པས། “ང་ནི་ཇི་ཅ་ཝོལ་ཅིའི་ཡབ་ཆེན་ཡིན། མྱུར་མོར་ང་རང་བུ་མོར་མཇལ་དུ་
འཇུག་རོགས” ཟེར། སྒོ་སྲུང་བས་ལན་དུ། “ཁོ་ཚོས་ངལ་གསོ་བཞིན་ཡོད། ང་སོང་སྟེ་
དགེ་རྒན་ལ་ཡར་ཞུ་བྱ།” ཞེས་བཤད་རྗེས་བརྒྱུགས་ནས་སྒོར་བུད་སོང་།
སྐྱེད་ཚལ་བཟོ་པའི་སྙིང་ལྡིང་སྟེ་སྡོད་བཟོད་མི་ནུས་པར་གྱུར་པ་དང་། སྐད་ཆའང་
སྨྲ་མི་འདོད་པར་རྟབ་རྟབ་པོའི་ངང་རྩིག་ངོས་ཀྱི་པར་རིས་ལ་ལྟ་བར་བྱེད།
ནང་སྒོ་ཕྱེ་བྱུང་། ལྭ་བ་ནག་པོ་གྱོན་པའི་བུད་མེད་དགེ་རྒན་ཞིག་གིས་བུ་མོ་ཆུང་བ་
ཞིག་ཁྲིད་ནས་ནང་དུ་སླེབས་བྱུང་།
ཡབ་ཆེན་དང་བུ་མོ་གཉིས་ཁ་གཏད་དུ་འགྲེང་ནས་ཡུད་ཙམ་ལ་ཕན་ཚུན་གཟབ་
ལྟ་བྱས་རྗེས། སྐད་ཅིག་བརྒྱབ་ནས་ཕན་ཚུན་ལ་དམ་དུ་འཁྱུད་སོང་།
བུ་མོ་ཆུང་ངུ་དེས་གཞི་དཀར་པོ་ལ་རྒྱ་སེ་དམར་པོའི་ཤུར་རིས་བཀྲ་བའི་སྟོད་ཀོར་
སྨད་གཡོགས་ཤིག་གྱོན་པའི་སྟེང་དུ་པང་གདན་སྐྱ་བོ་ཞིག་བརྒྱབ་འདུག་ཅིང་། ང་དང་
བསྡུར་ན་གཟུགས་ཅུང་མཐོ་བར་སྣང་། ཁོ་མོའི་ལག་ཟུང་ཡབ་ཆེན་གྱི་མགུལ་དུ་དམ་
པོར་འཁྱུད་ནས་མཚམས་མི་འཇོག་པར་ངུ་བར་བྱེད།
ཡབ་ཆེན་གྱིས་ཁོ་མོའི་ལག་ཟུང་ཕྱིར་གློད་དུ་བཅུག་ནས། མགོ་ནས་རྐང་པའི་བར་
ཞིབ་ལྟ་བྱེད། ཁོང་གི་མིག་ཟུང་མཆི་མས་ཁེངས་ནས་ད་སོ་མར་ལམ་ཐག་རིང་པོར་
བརྒྱུགས་པ་ལྟར་དུ་དབུགས་འཚང་སྐྱེས་བཞིན། ཧ་ཅང་སྤྲོ་བའི་ངང་། “ཨ་ཙི། ཁྱོད་རང་
ནར་སོན་འདུག །ཁྱོད་རང་ཧ་ཅང་ཡག་པོ་འདུག ཨེ། ངའི་སྙིང་ཉེ་བའི་སྙིང་རྗེའི་ཡུལ་
དུ་གྱུར་པའི་ཅའེ་ཇ། ངའི་ཉམ་ང་བའི་ལྐུགས་པ་ཆུང་ངུ་། ལྕམ་མོ། ཁྱེད་ནི་ཁོ་མོའི་དགེ་
རྒན་ཨེ་ཡིན། ཁྱེད་ཀྱིས་ཁོ་མོར་བརྡ་སྤྲོད་རོགས། ཁོ་མོས་ང་ལ་ལྐུགས་པའི་སྐད་ཆ་
བཤད་ཆོག །ངས་ཅུང་ཙམ་ཤེས་ཀྱི་ཡོད། རྗེས་ནས་ངས་ཀྱང་ཉུང་ཙམ་ཉུང་ཙམ་སྦྱོང་
ངེས་ཡིན། ཁྱེད་ཀྱིས་ཁོ་མོར་ལག་བརྡ་བསྟན་ནས་ང་ལ་སྐད་ཆ་ཞིག་བཤད་དུ་འཇུག་
རོགས” ཞེས་བཤད་བྱུང་།
དགེ་རྒན་བགད་བྱུང་། སྐད་དམའ་མོས་“ཁྱོད་འཚོལ་དུ་ཡོང་བའི་མི་འདི་སུ་
རེད” ཅེས་དྲིས་སོང་།
བུ་མོ་དེ་འཛུམ་བཞིན་དུ་ལན་དུ། “ཁོ་ནི་ངའི་ཡབ་ཆེན་
རེད” ཟེར། ཁོ་མོའི་སྐད་གདངས་སྦོམ་ཞིང་ཁྱད་མཚར་བོ་འདུག་པས། ཕྱི་རྒྱལ་གྱིས་
མིས་ཐོག་དང་པོར་ང་ཚོའི་སྐད་ཆ་བཤད་པའི་སྐབས་ཀྱི་གདངས་དང་མཚུངས་མོད།
འོན་ཀྱང་སྨྲ་ལྕེ་ཧ་ཅང་དག་པར་འདུག
སྐྱེད་ཚལ་བཟོ་པ་ཧ་ལས་པར་གྱུར་ཏེ་གོམ་པ་གང་ཕྱིར་ནུར་ཅིང་། སྨྱོན་པ་ཇི་
བཞིན་འུར་བརྒྱབ་བྱུང་། “ ཁོ་མོས་སྐད་ཆ་བཤད་ཤེས་འདུག །འདི་ནི་དཔེ་མི་སྲིད། འདི་
ནི་དཔེ་མི་སྲིད། ཁོ་མོས་གློ་བུར་དུ་སྐད་
ཆ་བཤད་ཤེས་སོང་བ་རེད་དམ། ངའི་
གཅེས་ཕྲུག་མ། ཁྱོད་ཀྱིས་སྐད་ཆ་བཤད་
ཤེས་སམ། ང་ལ་ཤོད་དང་། བཤད་ཤེས་
སོང་བ་ཨེ་རེད” ཅེས་བཤད་རྗེས། ཁོས་
ཡང་བསྐྱར་བུ་མོར་འཁྱུད་ནས་དཔྲལ་
བའི་སྟེང་ལ་འོ་ཐེངས་གསུམ་བྱས་
ཤིང་། “འོན་ཀྱང་། དགེ་རྒན་ལགས།
ཁོ་མོས་ལག་བརྡ་བསྟན་ནས་ཁ་བརྡ་
བྱེད་པ་མ་རེད་དམ། མཛུབ་མོས་འདི་
ལྟར་བྱེད་པ་མ་རེད་དམ། འདི་ནི་ཡང་
སྙིང་ཅིའི་ཕྱིར་རེད” ཅེས་དྲིས།
“མ་རེད། སྐུ་ཞབས་ཝོལ་ཅི་ལགས།” དགེ་རྒན་གྱིས་ལན་དུ། “ད་ལྟ་ལག་བརྡ་
སྟོན་པ་མ་རེད། དེ་ནི་བྱེད་ཐབས་རྙིང་པ་རེད། འདི་ནས་བྱེད་ཐབས་གསར་པ་སྟེ་ཁ་ཡི་
རྣམ་འགྱུར་སྤྱོད་ཀྱིན་ཡོད། ཅི་རེད། ཁྱོད་ཀྱིས་མི་ཤེས་པ་རེད་དམ” ཟེར།
“ངས་ཅི་ཡང་མི་ཤེས། “སྐྱེད་ཚལ་བཟོ་པ་ཧ་ལས་པའི་ངང་།” ང་རང་ཕྱི་རྒྱལ་དུ་
ལོ་གསུམ་ལ་བསྡད། ཁྱིམ་མིས་འཕྲིན་ཡིག་སྤྲིངས་ཏེ་ང་ལ་བཤད་མྱོང་། འོན་ཀྱང་ངའི་
ཕག་གི་ཀླད་པ་འདིས་ཇི་ལྟར་བྱས་ཀྱང་འདང་མི་དཔོག་པར་འདུག ཨེ་མ། ངའི་བུ་མོ།
དེས་ན་ཁྱོད་ཀྱིས་ངའི་སྐད་ཆ་ཐོས་བྱུང་ངམ། ངས་ཁྱོད་ལ་སྐད་ཆ་བཤད་ཀྱིན་པ་ཐོས་
ཀྱིན་ཨེ་འདུག” ཅེས་དྲིས།
“མ་རེད། སེམས་པ་བཟང་བའི་སྐུ་ཞབས་ལགས། “དགེ་རྒན་གྱིས་ལན་དུ།”
མོ་འོན་པ་ཡིན་པས་སྒྲ་མ་ཐོས་པ་རེད། ཁོ་མོས་ཁྱོད་ཀྱི་སྐད་ཆ་བཤད་པའི་ཁའི་རྣམ་
འགྱུར་ལ་བལྟས་ནས་གོ་བ་ལེན་གྱིན་ཡོད། འདི་ལྟར་རེད་ཀྱང་ཁོ་མོས་ཁྱོད་ཀྱི་སྐད་སྒྲ་
ཐོས་མི་ཐུབ་ལ། ཁོ་མོས་ཁྱོད་ལ་བཤད་པའི་སྐད་ཆའང་ཐོས་མི་ཐུབ། ང་ཚོས་གསལ་
བཤད་རེ་རེ་བཞིན་ཁྲིད་ནས་ཁོ་མོར་སྒྲ་འབྱིན་དུ་བཅུག་སྟེ། མཆུ་དང་ལྕེ་ཇི་ལྟར་བཀོལ་
སྤྱོད་བྱེད་ཚུལ་ཁོ་མོར་ཁྲིད་པ་ཡིན” ཟེར།
སྐྱེད་ཚལ་བཟོ་པ་ཁ་གདངས་ཤིང་ལྕེ་རེངས་པར་གྱུར་ཏེ་ད་དུང་ཧ་གོ་མ་བྱུང་། ཁོ་
རང་ད་དུང་ཡིད་མི་ཆེས་པར་འདུག
ཁོས་བུ་མོའི་རྣ་འགྲམ་དུ་གཏད་ནས། “ང་ལ་ཤོད་དང་། ཅའེ་ཇ། ཡབ་ཆེན་ཕྱིར་
ལོག་པར་ཁྱོད་དགའ་སྤྲོ་སྐྱེས་ཀྱིན་ཨེ་འདུག” ཅེས་བཤད་འཕྲལ་མགོ་བོ་ཡར་དགྱེ་སྟེ།
བུ་མོའི་དྲིས་ལན་ལ་བསྒུགས།
བུ་མོས་ཁ་རོག་གེར་ཡབ་ཆེན་ལ་བལྟས་ནས་སྡོད་པ་ལས། སྐད་ཆ་ཅི་ཡང་བཤད་
མ་བྱུང་།
ཡབ་ཆེན་ཡང་ཅུང་དོགས་མི་བདེ་བར་གྱུར་སོང་།
དགེ་རྒན་དགོད་ཙམ་བྱས་ནས་བཤད་རྒྱུར། “སེམས་པ་བཟང་བའི་སྐུ་ཞབས་
ལགས། ཁོ་མོས་ལན་འདེབས་མི་ནུས་དོན་ནི་ཁོ་མོས་ཁྱོད་ཀྱི་མཆུ་ཡི་རྣམ་འགྱུར་མ་
མཐོང་བས་རེད། ཁྱོད་ཀྱིས་ཁོ་མོའི་རྣ་འགྲམ་དུ་བཤད་པ་རེད། ད་ལྟ་ཁྱོད་ཀྱིས་ཁོ་མོའི་ངོ་
ལ་བལྟས་དྲི་བ་དེ་བསྐྱར་ཟློས་ཤིག་བྱོས་དང” ཟེར།
དེ་ནས་སྐྱེད་ཚལ་བཟོ་པས་ཁ་གཏད་དུ་ཁོ་མོར་བལྟས་ནས། བསྐྱར་ཟློས་
ཀྱིས། “ཡབ་ཆེན་ཕྱིར་ལོག་པར་ཁྱོད་དགའ་པོ་འདུག་གམ། རྗེས་ནས་ཡང་བསྐྱར་འགྲོ་
མི་སྲིད། དེ་ཨེ་རེད” ཅེས་དྲིས།
བུ་མོས་ཧ་ཅང་གཟབ་ནན་ངང་ཁོའི་མཆུ་སྒྲོས་ཀྱི་རྣམ་འགྱུར་ལ་བལྟས་པ་སྟེ། ཐ་
ན་གནས་ཀྱི་བྱེད་རྩོལ་དྲག་ཞན་ལའང་བལྟས་རྗེས། ཧ་ཅང་ནན་ཏན་ངང་། “རེད། ཁྱོད་
ཕྱིར་ཕེབས་བྱུང་། ང་དགའ་ཡོད། ཡང་བསྐྱར་འགྲོ་མི་སྲིད།” ཅེས་
ལན་བཏབ་བྱུང་།
ཡབ་ཆེན་ལ་ཧ་ཅང་སེམས་འགུལ་ཐེབས་ཏེ་ཁོ་མོ་བྲང་དུ་སྦྱར་ཅིང་། རང་ཉིད་
སྔར་བས་ཡིད་ཆེས་ཡོང་ཕྱིར་དྲི་བ་བསྟུད་མར་བཏོན་བྱུང་།
“ཁྱོད་ཀྱི་ཨ་མའི་མིང་ལ་ཅི་ཟེར།”
“ཨན་ཏོ་ཉི་ཡ།”
“ཁྱོད་ཀྱི་ནུ་མོའི་མིང་ལ་ཅི་ཟེར།”
“ཨ་དྷི་ལ་ཡི་དྷེ།”
“སློབ་གྲྭ་འདིའི་མིང་ལ་ཅི་ཟེར།”
“འོན་ལྐུགས་སློབ་གྲྭ”
“བཅུ་ཐམ་པ་གཉིས་ལ་བསྒྱུར་ན་ག་ཚོད་རེད།”
“ཉི་ཤུ”
ང་ཚོ་ཚང་མས་ཁོ་རང་དགའ་ནས་ཁ་བསུམས་མི་ནུས་པར་གྱུར་འགྲོ་སྙམ་པ་ལས།
ཁོ་རང་གློ་བུར་དུ་ངུས་འགྲོ་བ་སེམས་ལའང་མ་དྲན། འོན་ཀྱང་ཁོ་ཡང་ཧ་ཅང་དགའ་
དྲགས་ཏེ་ངུས་པ་ཅི་ལ་མིན།
དགེ་རྒན་གྱིས་ཁོ་ལ། “དེ་ལྟར་མ་བྱེད། ཁྱེད་རང་དགའ་འོས་པ་རེད། མ་ངུ་ཨང་།
ཁྱེད་ཀྱིས་ཁྱེད་ཀྱི་བུ་མོའང་ངུ་རུ་བཅུག་བྱུང་བར་ལྟོས་དང་། ཁྱེད་རང་ཧ་ཅང་དགའ་སྤྲོ་
སྐྱེས་པ་རེད། དེ་ཨེ་རེད” ཟེར།
སྐྱེད་ཚལ་བཟོ་པས་དགེ་རྒན་གྱི་ལག་པར་འཇུས་ནས་འོ་ཐེངས་འགར་བྱས་ཤིང་།
“བཀའ་དྲིན་ཆེ། བཀའ་དྲིན་ཆེ། ཁྱེད་ལ་ཚད་མེད་པའི་བཀའ་དྲིན་ཞུས་པ་ཡིན། སྙིང་
ཉེ་བའི་དགེ་རྒན་ལགས། ངས་ཇི་ལྟར་བཤད་དགོས་པའང་མི་ཤེས་པས། ཁྱེད་རང་
དགོངས་པ་མ་ཚོམ” ཟེར།
དགེ་རྒན་གྱིས་མུ་མཐུད་དུ། “ཁྱེད་ཀྱི་བུ་མོས་སྐད་ཆ་བཤད་ཤེས་པས་ག་ལ་ཚད།
ད་དུང་ཡི་གེའ ང་འབྲི་ཤེས་ལ་རྩིས་རིག་ཀྱང་བརྩི་ཤེས། ཉིན་རྒྱུན་གྱི་མཁོ་ཆས་སྐོར་གྱི་
མིང་ཡང་བཤད་ཤེས། ད་དུང་ལོ་རྒྱུས་དང་ས་རྒྱུས་ཀྱང་ཤེས།ད་ལྟ་ཁོ་མོ་འཛིན་གྲྭ་དཀྱུས་
མ་ཡིན་ཞིང་། ད་དུང་ལོ་གཉིས་ལ་སྦྱངས་ན་སྔར་བས་མང་པོ་མང་པོ་ཤེས་ངེས་ཤིང་།
འདི་ག་དང་གྱེས་རྗེས་རང་ཉིད་ཀྱི་ཆེད་ལས་ཤིག་འཚོལ་ཐུབ། ང་ཚོའི་སློབ་གྲྭའི་སློབ་མ་
འོན་ལྐུགས་འགའ་རེ་ད་ལྟ་ཚོང་ཁང་ཆེན་མོའི་འཛད་སྤྲོད་པར་གྱུར་ཡོད། ཁོ་ཚོས་ཀྱང་
མི་གཞན་དང་འདྲ་བར་བྱ་བ་བསྒྲུབས་ཤིང་འཚོ་བར་རོལ་ནུས” ཞེས་གསུངས་སོང་།
སྐྱེད་ཚལ་བཟོ་པས་ཉན་རྗེས་སྔར་བས་ཧ་ལས་ཤིང་། སྔར་བས་ཀྱང་མགོ་འཐོམས་
པར་གྱུར་སོང༌། ཁོས་བུ་མོར་ལྟ་ཙམ་དང་དཔྲལ་བར་རེག་ཙམ་བྱས་ཏེ། ད་དུང་ཡང་ཁོ་
ལ་སྐད་ཆ་མང་པོ་ཞིག་ཨེ་བཤད་ལ་རེ་བ་ལྟར་འདུག
དེ་ནས་དགེ་རྒན་གྱིས་འཁྲིས་སུ་ཡོད་པའི་སྒོ་སྲུང་བར། “ཁྱེད་ཀྱིས་གྲ་སྒྲིག་
འཛིན་གྲྭའི་བུ་མོ་ཞིག་ཁྲིད་ཡོང་རོགས” ཟེར། ཅུང་མ་འགོར་བར། སྒོ་སྲུང་བས་ལོ་ན་
བརྒྱད་དགུར་སོན་ཞིང་སློབ་གྲྭའི་ནང་དུ་ཡོང་ནས་ཉིན་འགའ་ལས་འགོར་མེད་པའི་བུ་
མོ་འོན་ལྐུགས་ཤིག་ཁྲིད་ནས་སླེབས་བྱུང་། དགེ་རྒན་གྱིས་བཤད་རྒྱུར། “ཁོ་མོ་ལྟ་བུའི་
བྱིས་པར་མཚོན་ན། ང་ཚོས་ཁོ་ཚོར་ཆེས་རྨང་གཞིའི་སྐོར་འཁྲིད་དགོས། དཔེར་ན།
ངས་ཁོ་མོར་ཡི་སྒྲ་འབྱིན་དུ་འཇུག །ཁྱེད་ཀྱིས་ཞིབ་མོར་ལྟོས།” དགེ་རྒན་གྱིས་ཁ་
གདངས་ཏེ། དབྱངས་ཡིགཡི་ཁ་དབྱིབས་སྟོན་པ་དང་། བུ་མོ་དེར་ཡང་རང་ཉིད་ཀྱི་ཁ་
དབྱིབས་ལ་ལད་མོ་བྱེད་དུ་བཅུག་པས། བུ་མོས་ཀྱང་དེ་ལྟར་ལད་མོ་བྱས་སོང་། དེ་ནས་
དགེ་རྒན་གྱིས་ཁོ་མོར་སྒྲ་འབྱིན་པའི་རྣམ་འགྱུར་བསྟན་པས། བུ་མོས་ཀྱང་སྒྲ་ཕྱུངས་
སོང་མོད། སྒྲ་ཕྱུངས་པ་ནིeམ་ཡིན་པརརེད། དགེ་རྒན་གྱིས། “མ་རེད། གདངས་དེ་མ་
རེད།” ཟེར་བཞིན་བུ་མོའི་ལག་ཟུང་ནས་བཟུང་སྟེ། ལག་པ་གཅིག་མིད་ཐག་སྟེང་
བཞག་པ་དང་། ལག་པ་ཡ་གཅིག་བྲང་ཁར་སྦྱར་ནས་བསྐྱར་ཟློས་ཀྱིས ཞེས་བཏོན། བུ་
མོས་ཀྱང་དགེ་རྒན་གྱི་མིད་པ་དང་བྲང་ངོས་ཀྱི་འགུལ་སྐྱོད་ཚོར་བྱུང་བས། ད་སྔོན་
བཞིན་ཁ་གདངས་ཏེ་ཧ་ཅང་དག་མོའི་ངངཿ གདངས་ཐོན་བྱུང་།དགེ་རྒན་གྱིས་མུ་མཐུད་
དུ་ལག་པ་ཆུང་ངུ་གཉིས་རང་ཉིད་ཀྱི་མིད་པ་དང་བྲང་ངོས་སུ་སྦྱོར་དུ་བཅུག་སྟེ། གཅིག་
མཚུངས་བྱེད་ཐབས་སྤྱད་དེcདངdཡི་གདངས་གཉིས་ཀ་འབྱིན་དུ་བཅུག་བྱུང་།
“ད་ནི་ཁྱོད་ཀྱིས་ཤེས་ཀྱིན་ཨེ་འདུག” དགེ་རྒན་གྱིས་དེ་ལྟར་དྲིས་བྱུང་།
སྐྱེད་ཚལ་བཟོ་པས་ཤེས་སོང་བ་ལྟར་སྣང་མོད། འོན་ཀྱང་ད་སྔོན་ཤེས་མེད་པའི་
སྐབས་ལས་ཀྱང་ཧ་ལས་པར་གྱུར་སོང༌། ཁོས་དགེ་རྒན་ལ་བལྟས་ཏེ་ཡུད་ཙམ་ལ་འདང་
ཞིག་བརྒྱབ་པ་དང་། དེ་ནས་“ཁྱོད་ཚོས་ཐབས་བཀོད་འདི་འདྲ་བ་སྤྱད་ནས་ཁོ་ཚོར་
སྐད་ཆ་བཤད་སྟངས་ཁྲིད་པ་ཡིན་ནམ།རྣམ་པ་འདི་འདྲ་བཀོལ་ནས་སྡུག་རུས་ངང་སློབ་
མ་ཚང་མར་སྐད་ཆ་ཉུང་ཙམ་ཉུང་ཙམ་ཁྲིད་པ་ཡིན་ནམ། སློབ་མ་གཅིག་རེ་གཅིག་རེར་
ཁྲིད་པ་ཡིན་ནམ། ལོ་དང་ཟླ་བ་བརྩེགས་ནས་ཁྲིད་པ་ཡིན་ནམ། ཁྱོད་ཚོ་ནི་འཕགས་མ་
རེད། ཁྱོད་ཚོ་ནི་ལྷ་ཡི་ཕོ་ཉ་རེད། ཁྱོད་ཚོའི་དྲིན་ལན་འཇལ་བྱེད་ཅིག་འཇིག་རྟེན་སྟེང་
དུ་ཡོད་མི་སྲིད། ངས་ཇི་ལྟར་བཤད་ན་བཟང་ངམ་ཨ། ཁྱེད་ཀྱིས་ང་དང་བུ་མོ་
གཉིས་ཀ་ཁོ་ན་ཅུང་ཙམ་ལ་སྡོད་དུ་གཞུག་རོགས། སྐར་མ་ལྔའི་རིང་ལ།” ཞེས་བཤད།
ཁོས་བུ་མོ་ཁྲིད་ནས་གཞོགས་ཤིག་ཏུ་བསྡད་ཅིང་། ཁོ་མོར་དྲི་བ་སྣ་ཚོགས་པ་ཞིག་
བཏོན་པ་ན། བུ་མོས་རེ་རེ་བཞིན་ལན་བཏབ་བྱུང་། ཁོ་དགོད་བཞིན་དུ་མིག་ཟུང་མཆི་
མས་ཁེངས་པ་དང་། ཁུ་ཚུར་གྱིས་རང་གི་པུས་མོའི་སྟེང་རྡེག་ལ། ཡང་བུ་མོའི་ལག་པར་
འཇུས་ནས་ཁོ་མོར་ཞིབ་ལྟ་བྱེད། བུ་མོས་སྐད་ཆ་བཤད་པ་ཐོས་པས་ཁོ་རང་དགའ་བ་
འབུམ་གྱིས་མྱོས་སོང་སྟེ། ཕལ་ཆེར་སྐད་གདངས་དེ་སྟེང་ཕྱོགས་ལྷ་ཡིས་ཁོ་ལ་ཆེད་
དམིགས་ཀྱིས་གནང་བ་དང་འདྲ་འདུག ཅུང་ཙམ་འགོར་རྗེས་ཁོས་དགེ་རྒན་ལ། “ང་
རང་སློབ་གཙོར་མཇལ་ཏེ་ཁོ་ལ་བཀའ་དྲིན་ཞུས་ན་ཨེ་ཆོག” ཅེས་དྲིས།
དགེ་རྒན་གྱིས། “སློབ་གཙོ་མི་བཞུགས། ཡིན་ནའང་ཁྱོད་ཀྱིས་མི་གཞན་ཞིག་ལ་
བཀའ་དྲིན་ཆེ་ཞུས་ན་འགྲིག །འདི་གར་བུ་མོ་ཆུང་ངུ་རེར་ལོ་ན་ཅུང་ཆེ་བའི་སློབ་
གྲོགས་རེས་བདག་སྐྱོང་བྱེད་ཀྱིན་ཡོད་ཅིང་། ཁོ་ཚོས་གཅེན་མོའི་ཚབ་བྱེད་ལ་མ་ཡུམ་
གྱི་ཚབ་ཀྱང་བྱེད་ཀྱིན་ཡོད། ཁྱེད་ཀྱི་བུ་མོ་ལ་བདག་སྐྱོང་བྱེད་མཁན་ནི་ལོ་བཅུ་བདུན་
ལ་སོན་པའི་བུ་མོ་འོན་ལྐུགས་ཤིག་ཡིན། ཁོ་མོ་ནི་སྒོང་ཕྱེ་ལས་མཁན་ཞིག་གི་བུ་མོ་སྟེ།
ཧ་ཅང་ཡིད་དུ་འོང་ཞིང་ཁྱེད་ཀྱི་བུ་མོར་ཧ་ཅང་གཅེས་མཁན་ཞིག་ཡིན། ལོ་ངོ་གཉིས་
ཀྱི་རིང་ལ་ཁོ་མོས་ཁྱེད་ཀྱི་བུ་མོར་རོགས་རམ་བྱས་པ་ཡིན་ཞིང་། ནངས་སྔ་མོར་ལྭ་བ་
བསྐོན་ནས་སྐྲ་ཤད་པ་དང་། ཁོ་མོར་འཚེམ་བཟོ་བྱེད་ཚུལ་དང་དངོས་པོར་ཉར་ཚགས་
བྱེད་ཚུལ་ཁྲིད་ལ། ད་དུང་རྒྱུན་དུ་ཁོ་མོར་སྡོད་རོགས་འདུག་རོགས་བྱེད། ཅའེ་ཇ། ཁྱོད་
ཀྱི་སློབ་གྲྭའི་ནང་གི་མ་ཡུམ་གྱི་མཚན་ལ་ཅི་ཟེར” ཞེས་དྲིས་བྱུང་།
བུ་མོ་འཛུམ་བཞིན་དུ། “ཁ་ཏེ་རི་ན་ཇོར་ཏ་ནོ་” ཟེར་བ་དང་། ཡང་
ཁོའི་ཡབ་ཆེན་ལ་བལྟས་ཏེ། “ཧ་ཅང་ཧ་ཅང་བཟང” ཟེར།
དགེ་རྒན་གྱིས་སྒོ་སྲུང་བར་རྣམ་འགྱུར་ཞིག་བསྟན་པ་ན། སྒོ་སྲུང་བ་སྒོར་བུད་སོང་
ལ། ཅུང་མ་འགོར་བར། བུ་མོ་འོན་ལྐུགས་ཤིག་དང་མཉམ་དུ་ནང་ལ་སླེབས་བྱུང་། བུ་མོ་
དེའི་སྐྲ་ལོ་གསེར་མདོག་ཡིན་ཞིང་། ལུས་པོ་ཐང་པོར་ཡོད་པ་དང་། ངོ་གདོང་ལ་གྲུང་ཤ་
དོད་ཅིང་ཡིད་དུ་འོང་བ་ཞིག་འདུག །ཁོ་མོས་ཀྱང་གཞི་དཀར་པོ་ལ་རྒྱ་སེ་དམར་པོའི་
ཤུར་རིས་བཀྲ་བའི་སྟོད་ཀོར་སྨད་གཡོགས་ཤིག་གྱོན་ཅིང་། དེའི་སྟེང་དུ་པང་གདན་སྐྱ་
བོ་ཞིག་བརྒྱབ་འདུག །ཁོ་མོ་སྒོ་ཁར་འགྲེང་ཞིང་ངོ་གདོང་དམར་པོར་གྱུར་ཏེ་དགོད་
བཞིན་དུ་མགོ་བོ་དུད་སོང་། ཁོ་མོའི་གཟུགས་པོ་ནི་མི་ཆེ་བ་ཞིག་དང་འདྲ་ཡང་ངོ་
གདོང་ལ་བལྟས་ན་སྔར་བཞིན་བྱིས་པའི་མདངས་ཡལ་མི་འདུག །ཇོར་ཇོའི་བུ་མོས་ཁོ་
མོ་མཐོང་མ་ཐག་བརྒྱུགས་སོང་སྟེ། ཁོ་མོའི་ལག་པར་འཇུས་ཏེ་མོའི་ཡབ་ཆེན་གྱི་མདུན་
དུ་ཡོང་ཞིང་། སྐད་སྦོམ་པོའི་ངང་། “ཁཱ་ཐི་ལའེ་ནནཱ་ཆོར་རྡ་
ནོའུ” ཞེས་ངོ་སྤྲོད་བྱས་སོང་།
“ཨེ་མ། སེམས་པ་བཟང་བའི་བུ་མོ།” ཡབ་ཆེན་གྱིས་དགའ་བའི་འབོད་ཚིག་
སྒྲོག་བཞིན། ལག་པ་ཕར་བསྲིངས་ཏེ་ཁོ་མོར་རེག་རྩིས་ཤིག་བྱས་ཤིང་། དེ་ནས་མྱུར་
མོར་ལག་པ་ཕྱིར་བསྐུམས་ཏེ། “ཨེ་མ། སེམས་པ་བཟང་བའི་བུ་མོ། གནམ་རྒན་མས་
ཁྱོད་ལ་བདེ་སྐྱིད་དང་སེམས་གསོ་ཚད་མེད་གནང་བར་སྨོན། ཁྱོད་དང་ཁྱོད་ཀྱི་ཁྱིམ་མི་
ཡོངས་རྫོགས་ལ་དུས་གཏན་དུ་བདེ་སྐྱིད་ལྡན་པར་སྨོན། ཅི་འདྲའི་བུ་མོ་བཟང་པོ་ཞིག་
ཨང་། ཇི་ཅ་ཨང་། གཞུང་དྲང་གི་བཟོ་པ་ཞིག་སྟེ། ཧ་ཅང་ཉམ་ང་བའི་ཡབ་ཆེན་ཞིག་
གིས་སྙིང་ཐག་པ་ནས་ཁོ་མོར་གསོལ་འདེབས་བྱ་ངེས” ཟེར།
བུ་མོ་ཆེ་བ་དེས་བུ་མོ་ཆུང་བར་བྱིལ་བྱིལ་བྱེད་བཞིན། འཛུམ་དམུལ་དང་བཅས་
མགོ་བོ་དུད་ནས་སྡོད། སྐྱེད་ཚལ་བཟོ་པས་འཕགས་མའི་ཞལ་ལ་གཟིགས་པ་ཇི་བཞིན་
ཁོ་མོར་གཟབ་ལྟ་བྱེད།
“དེ་རིང་ཁྱེད་ཀྱིས་ཁྱེད་ཀྱི་བུ་མོ་ཁྲིད་སོང་ཆོག” དགེ་རྒན་གྱིས་དེ་སྐད་ཟེར།
“ངས་ངོ་མ་ཁོ་མོ་ཁྲིད་སོང་ཆོག་གམ།” སྐྱེད་ཚལ་བཟོ་པས་ལན་དུ། “དེས་ན་ཁོ་
མོ་ཁྲིད་དེ་ཁོན་དྷོ་ཝེ་ལ་འགྲོ། སང་ཉིན་སྔ་དྲོ་ཕྱིར་བསྐྱལ་ཡོང་། གལ་ཏེ་ཁོ་མོ་ཁྲིད་འགྲོ་
མི་རུང་བ་ཡིན་ཚེ། ང་ལ་སེམས་སྡུག་ཅི་འདྲ་སྐྱེས་ངེས་པའང་བཤད་དཀའ་ངེས” ཟེར།
བུ་མོ་ལྭ་བ་གྱོན་དུ་བརྒྱུགས་སོང་། སྐྱེད་ཚལ་བཟོ་པས་ཡང་བསྐྱར། “ལོ་ངོ་གསུམ་ལ་མ་
མཐོང་བ་རེད། ཁོ་མོས་ད་ལྟ་སྐད་ཆ་སྨྲ་ཤེས་ཀྱིན་འདུག ངས་མྱུར་མོར་ཁོ་མོ་ཁྲིད་ནས་
ཁོན་དྷོ་ཝེ་ལ་འགྲོ་དགོས། རེད་མོད། དེའི་སྔོན་ལ་ངས་ལྐུགས་པ་ཆུང་ངུ་ཁྲིད་ནས་ཏོ་རི་
ནོ་ནས་སྐོར་སྐྱོད་ཅིག་བྱེད། མི་ཚང་མར་བལྟ་རུ་འཇུག །གྲོགས་པོ་ཁྱིམ་དུ་འགྲོ་ལ་ཁོ་
ཚོར་ཡང་ཉན་དུ་འཇུག །ཨེ་མ། དེ་རིང་ཅི་འདྲའི་སྐྱིད་པ་ལ། འདི་ནི་ད་གཟོད་སེམས་
གསོ་རེད་ཡ། ཤོག །ཨ་ཕས་ལག་པ་ནས་འཇུ། ཅའེ་ཇ” ཟེར། སྐབས་དེར་བུ་མོ་ཕྱིར་
སླེབས་ཡོད་ཅིང་། མགོ་ལ་ཞྭ་མོ་ཆུང་ངུ་ཞིག་དང་ལུས་ལ་ཟླ་གམ་ཆུང་ངུ་ཞིག་བཀླུབས་
འདུག །ཁོ་མོས་ལག་པ་བརྐྱངས་ནས་ཡབ་ཆེན་ལ་འཇུས་སོང་།
ཡབ་ཆེན་སྒོ་ཁར་སླེབས་མཚམས། ཁ་ཕྱིར་འཁོར་ནས། “ཚང་མར་བཀའ་དྲིན་ཞུ།
ཚང་མར་སྙིང་ཐག་པ་ནས་བཀའ་དྲིན་ཞུ། རྗེས་མར་ཕྱིར་ཡོང་ནས་ཚང་མར་བཀའ་
དྲིན་ཞུ” ཟེར་བ་དང་། ཁོས་ཐེ་ཚོམ་ཞིག་བྱས་པའི་རྗེས་སུ། གློ་བུར་དུ་བུ་མོའི་ལག་པ་
གློད་དེ་ཕྱིར་བརྒྱུགས་ཤིང་། ལག་པ་ཡ་གཅིག་གིས་ཁུག་མའི་ནང་སྔོག་ཙམ་བྱས་ཏེ། དེ་
ནས་སྨྱོས་པ་ལྟར་དུ་སྐད་བརྒྱབ་བྱུང་། “ང་རང་ད་དུང་དེ་འདྲ་དབུལ་བའི་ཚད་དུ་ལྷུང་
མེད། འོ། འདི་ན་སྒོར་ཉི་ཤུ་འདུག །སློབ་གྲྭར་ཕུལ་བ་ཡིན། གསར་དུ་ཐོན་པའི་གསེར་
སྒོར་ཞིག་ཡིན།” ཟེར་བཞིན་གསེར་སྒོར་ལྗིད་ཏིག་གེར་ཆོག་ཙེའི་སྟེང་དུ་བཞག་སོང་།
དགེ་རྒན་ལ་སེམས་འགུལ་ཐེབས་བཞིན་དུ། “མིན། མིན། སེམས་པ་བཟང་བའི་
སྐུ་ཞབས་ལགས། སྒོར་མོ་ཁྱེད་ཀྱིས་ཕྱིར་འཁྱེར་རོགས། ང་ལ་སྒོར་མོ་ལེན་པའི་དབང་ཆ་
མེད། སློབ་གཙོ་ཕྱིར་ལོག་སྐབས་ཁྱེད་ཕེབས་ཤིག །འོན་ཀྱང་ཁྱེད་ཀྱིས་ཡིད་ཆེས་གནང་
རོགས། ཁོང་གིས་ཀྱང་དང་ལེན་བྱེད་མི་སྲིད། འདི་ནི་ཁྱོད་ཀྱིས་སྡུག་ལས་གང་མང་
མྱངས་ཏེ་བསགས་པའི་སྒོར་མོ་རེད། ང་ཚོས་ཁྱེད་ཀྱི་ཡིད་སེམས་དང་ལེན་བྱས་པ་
ཡིན” ཟེར།
སྐྱེད་ཚལ་བཟོ་པས་ཨུ་ཚུགས་ཆེན་པོའི་ངང་། “མིན།བསྐྱུར་དགོས།རྗེས་ཀྱི་སྐད་
ཆ་རྗེས་ནས་བཤད” ཟེར།
འོན་ཀྱང་དགེ་རྒན་གྱིས་ཁོ་ལ་སྐད་ཆ་བཤད་དུ་མི་འཇུག་པར། གསེར་སྒོར་ཁོང་
གི་ཁུག་མའི་ནང་དུ་བཅུག་སོང་།
དེར་བརྟེན་སྐྱེད་ཚལ་བཟོ་པས་ཀྱང་མུ་མཐུད་དུ་ཨུ་ཚུགས་བྱེད་མ་ནུས། ཁོང་གིས་
མྱུར་མོར་དགེ་རྒན་དང་བུ་མོ་ཆེ་བ་དེར་གྱེས་ཕྱག་ཕུལ་ཅིང་། དེ་ནས་བུ་མོའི་ལག་པར་
འཇུས་ནས་སྒོའི་ཕྱི་རོལ་ཏུ་ཐོན། འགྲོ་ཞོར་དུ་བུ་མོར་“ཤོག །ངའི་གཅེས་ཕྲུག་མ། ངའི་
ཉམ་ཐག་པའི་ལྐུགས་པ་ཆུང་ཆུང་། ངའི་སྙིང་གི་དུམ་བུ” ཟེར།
བུ་མོས་སྐད་གདངས་སྦོམ་པོའི་ངང་། “ཨ། ཅི་འདྲའི་ཉི་མ་དྲོ་བ་
ལ་ཨང” ཅེས་སྐད་བརྒྱབ་བྱུང་།།

ཟླ་དྲུག་པ།
གྷ་རི་བྷལ་ཏི།
ཚེས་གསུམ་ཉིན། རེས་གཟའ་སྤེན་པ།

སང་ཉིན་ནི་རྒྱལ་བཙུགས་དུས་ཆེན་རེད།
གྷ་རི་བྷལ་ཏི་མདང་དགོང་སྐུ་གཤེགས་སོང་བས། དེ་རིང་རྒྱལ་ཡོངས་སུ་ཁོང་ལ་
མྱ་ངན་ཞུ་བ་རེད། ཁྱོད་ཀྱིས་གྷ་རི་བྷལ་ཏི་སུ་ཡིན་པ་ཨེ་ཤེས། ཁོང་ནི་དབྱི་ཐ་ལིའི་མི་བྱེ་
བ་གཅིག་པའོ་པང་རྒྱལ་པོའི་རྒྱལ་ཁབ་ཀྱི་གདུག་རྩུབ་ཆེ་བའི་དབང་བསྒྱུར་འོག་
བཅིངས་འགྲོལ་གཏོང་མཁན་རེད་ཅིང་། ཁོང་སྐུ་གཤེགས་པའི་སྐབས་སུ་དགུང་ལོ་
དོན་ལྔར་སོན་ཡོད། ཁོང་ཉི་ས་ནས་འཁྲུངས་ཤིང་གྲུ་དཔོན་ཞིག་གི་བུ་ཡིན། ཁོང་གིས་
ལོ་ན་བརྒྱད་ཀྱི་སྟེང་བུད་མེད་ཅིག་གི་སྲོག་བསྐྱབས་ཤིང་། ལོ་ན་བཅུ་གསུམ་སྟེང་གྲུ་ཁ་
ལོ་བསྒྱུར་ཏེ་ཆུ་ནང་དུ་ལྷུང་བའི་སློབ་གྲོགས་ཡོངས་རྫོགས་བསྐྱབས། ལོ་ན་ཉེར་བདུན་
སྟེང་ཁོང་གིས་མར་སི་ཡ་ནས་ཆུར་བྱིངས་པའི་ན་གཞོན་ཞིག་བསྐྱབས། དགུང་ལོ་ཞེ་
གཅིག་སྟེང་ཁོས་རྒྱ་མཚོའི་སྟེང་ནས་གཡོར་གྲུ་ཆེན་པོ་ཞིག་མེ་འཇིགས་ལས་བསྐྱབས།
ཁོང་གིས་མེ་གླིང་ནས་དེ་གའི་མི་དམངས་ལ་རང་དབང་འཐོབ་པའི་ཆེད་དུ་ལོ་བཅུ་ལ་
འཐབ་འཛིང་བྱས། ཁོང་ཉིད་ཐེངས་གསུམ་ལ་ལོན་བྷར་དྷི་ཡ་དང་ཏུ་རན་ཏི་ནོ་ཡི་ཨོ་
སི་ཁྲུ་རི་ཡའི་མི་ལ་ངོ་རྒོལ་བྱེད་པའི་དམག་འཐབ་ཏུ་ཞུགས་མྱོང་། གཅིག་བརྒྱད་ཞེ་
དགུ་ལོར་རོ་མ་སྲུང་སྐྱོབ་བྱེད་ཆེད་ཧྥ་རན་སེའི་མི་ལ་དམག་འཐབ་བྱས། གཅིག་བརྒྱད་
དྲུག་ཅུ་ལོར་པ་ལེར་མོ་དང་ན་པོ་ལི་བཅིངས་འགྲོལ་གཏོང་བའི་དམག་འཁྲུག་ལ་
ཞུགས། གཅིག་བརྒྱད་རེ་བདུན་ལོར་རོ་མ་བཅིངས་འགྲོལ་གྱི་ཆེད་དུ་དམག་འཐབ་
བྱས། གཅིག་བརྒྱད་བདུན་ཅུ་ལོར་ཧྥ་རན་སེ་སྲུང་སྐྱོབ་བྱེད་ཆེད་འཇར་མན་ལ་དམག་
འཐབ་བརྒྱབ། ཁོང་གིས་དཔའ་བོའི་རིང་ལུགས་ཀྱི་སྤྲོ་བ་དང་དམག་དོན་ཕྱོགས་ཀྱི་
ལྷན་སྐྱེས་ཤེས་རབ་ལ་བརྟེན་ནས་མི་ཚེ་གང་པོར་ཁྱོན་སྡོམ་གཡུལ་འགྱེད་བཞི་བཅུར་
ཞུགས་ཤིང་། ཁྱོན་སྡོམ་གཡུལ་འགྱེད་སོ་བདུན་ལ་རྒྱལ་ཁ་ཐོབ་པ་རེད། དམག་འཁྲུག་
མེད་པའི་འཚོ་བའི་ཁྲོད་དུ་ཁོང་གིས་ངལ་རྩོལ་བྱས་ཏེ་ཁ་གསོ་བ་སྟེ། གླིང་ཕྲན་ཁེར་
རྐྱང་ཞིག་ཏུ་གཞི་བཅོས་ནས་ས་རྒོད་སློག་སྟེ་ཞིང་འདེབས་པར་བྱེད། ཁོང་གིས་ད་དུང་
དགེ་རྒན་དང་ཆུ་བ། བཟོ་པ། ཚོང་པ།
དམག་མི། དམག་དཔོན་དང་སྲིད་
སྐྱོང་དཔོན་པོ་བཅས་ཀྱི་ལས་གཉེར་
མྱོང་བ་རེད། ཁོང་ནི་ཤིན་ཏུ་རླབས་ཆེ་
བའི་མི་སྣ་ཞིག་ཡིན་ཞིང་།
དེ་དང་ལྷན་དུ་ཧ་ཅང་བབ་ཆགས་
དང་གཞུང་དྲང་ཞིག་ཀྱང་ཡིན། ཁོང་
གིས་གཉའ་གནོན་པ་ལ་སྡང་ཞིང་
མང་ཚོགས་ཡོད་ཚད་དགའ་ཞེན་ཆེ་
བ་དང་། ཉམ་ཆུང་ཡོད་ཚད་ལ་སྲུང་
སྐྱོབ་བྱེད། ཁོང་དགེ་བའི་ལས་སྒྲུབ་
པར་སྤྲོ་ཞིང་གཞན་ལ་རེ་བ་ཅི་ཡང་འདོན་པར་མི་དགའ།སྙན་གྲགས་དང་ལེན་མི་བྱེད་
ཅིང་འཆི་བ་གདོང་གིས་བསུ་ཕོད་པ་དང་ཁོང་ཉིད་དབྱི་ཐ་ལིར་དགའ་ཞེན་ཆེ། ཁོང་གི་
བླ་ན་མེད་པའི་རང་གཤིས་འདི་དག་གི་དབང་གིས། དམག་འཁྲུག་གི་སྐབས་སུ། ཁོང་
གིས་ལག་པ་བསྒྲེངས་ཏེ་འབོད་སྐུལ་བསྒྲགས་པ་ཙམ་གྱིས། དཔའ་སྙིང་ལྡན་པའི་མི་
མང་པོ་ཕྱོགས་བཞི་མཚམས་བརྒྱད་ནས་ཁོང་གི་དར་ཆའི་འོག་ཏུ་འདུས་ཡོང་བ་སྟེ།
མི་དྲག་དག་གིས་གཞིས་ཁྱིམ་དོར་བ་དང་། བཟོ་པ་དག་བཟོ་གྲྭ་དང་གྱེས་ལ། ན་
གཞོན་རྣམས་སློབ་གྲྭ་ལས་བུད་དེ། ཁོང་གི་གཟི་འོད་ཀྱི་རྗེས་འབྲངས་ནས་ཁོང་དང་
ལྷན་དུ་འཐབ་འཛིང་བྱས་པ་རེད། ཁོང་ལ་ངར་ཤུགས་འཛོམས་པའི་ལུས་སྟོབས་ལྡན་
ཞིང་། དཔའ་ཉམས་བརྗིད་ཆགས་པ་དང་། དམག་འཐབ་ཏུ་ཞུགས་པའི་སྐབས་སུ་
ནམ་ཡང་དམག་ལྭ་དམར་པོ་ཞིག་གོན་ཡོད་པས་དྲག་ཏུ་མཆེད་པའི་མེ་ཕུང་ཞིག་
དང་མཚུངས། ཁོང་ལ་བྱིས་པ་བཞིན་འཇམ་ཤ་དོད་ཅིང་འཕགས་མཆོག་བཞིན་སྡུག་
རུས་ཆེ། དབྱི་ཐ་ལིའི་མི་བརྒྱ་སྟོང་མང་པོ་མེས་རྒྱལ་གྱི་ཆེད་དུ་གཡུལ་ས་ནས་ཚེ་
སྲོག་ཤོར་མོད། འོན་ཀྱང་ཁོ་ཚོས་ཁོང་གི་དཔའ་བོའི་ཟིལ་ཤུགས་མཐོང་བ་ཡིན་ན་ཤི་
ཡང་འགྱོད་པ་ཡོད་མི་སྲིད། མི་ཁྲི་སྟོང་མང་པོ་ཁོང་གི་ཆེད་དུ་རང་སྲོག་གཏོང་བར་
མོས་ཤིང་། དབྱི་ཐ་ལི་བ་ས་ཡ་འགས་ནམ་ཡང་ཁོང་གི་ཆེད་དུ་སྨོན་འདུན་ཞུ་བཞིན་
ཡོད། ཁོང་ཉིད་སྐུ་གཤེགས་པས། འཛམ་གླིང་ཧྲིལ་པོས་ཁོང་གི་ཆེད་དུ་མིག་ཆུ་འདོན་
གྱིན་ཡོད། ཁྱོད་ཀྱིས་ད་དུང་ཁོང་ཉིད་རྒྱུས་ལོན་བྱ་མི་ནུས། འོན་ཀྱང་རྗེས་སུ་ཁྱོད་
ཀྱིས་ཁོང་གི་མཛད་རྗེས་རྒྱུས་ལོན་བྱ་ངེས་ལ། མི་རྣམས་ཀྱིས་རྒྱུན་ཆད་མེད་པར་ཁོང་
གི་མི་ཚེ་ལ་བསྔགས་བརྗོད་བྱེད་པ་ཐོས་ངེས། ཁྱོད་རང་རྒྱུན་ཆད་མེད་པར་འཚར་
ལོངས་བྱུང་བ་དང་བསྟུན་ནས། རིམ་བཞིན་ཁོང་གི་སྣང་བརྙན་དེ་ཁྱོད་ཀྱི་མདུན་དུ་
རྒྱུན་ཆད་མེད་པར་གཏོས་ཆེ་སྤོ་མཐོ་རུ་འགྱུར་གྱིན་པའི་སྣང་བ་སྐྱེ་བ་དང་། ཁྱོད་
རང་ནར་སོན་ཏེ་མི་དར་མར་གྱུར་པའི་སྐབས་སུ། ཁོང་ནི་ཁྱོད་ཀྱི་མིག་ལམ་གྱི་གྱད་
ཀྱི་མི་བོ་ཆེ་དེ་ཡིན་ངེས། ཁྱོད་རང་མི་ཡུལ་དང་བྲལ་སྲིད་ལ། ཁྱོད་ཀྱི་བུ་རབས་ཚ་
རྒྱུད་དང་དེ་དག་གི་བུ་རབས་ཚ་རྒྱུད་དག་ཀྱང་དེ་ལས་མ་འདས། ཡིན་ནའང་རྗེས་
བྱོན་གྱི་མི་རྣམས་ཀྱིས་མི་དམངས་བཅིངས་འགྲོལ་གཏོང་མཁན་འདིའི་འོད་སྟོང་
འབར་བའི་སྣང་བརྙན་ཇི་སྲིད་བར་དུ་བརྗེད་མི་སྲིད། ཁོ་རང་རྣམ་པར་རྒྱལ་བའི་
གཡུལ་འགྱེད་དག་གི་མཚན་བྱང་ནི། བརྟན་སྐར་གྱི་ཚོགས་བཞིན་དུ་ཁོང་གི་དབུ་
སྟེང་དུ་ནམ་ཡང་འོད་དུ་འཚེར་བཞིན་ཡོད། ཁོང་གི་མཚན་ནས་ཟློས་པ་ཙམ་གྱིས་
ཀྱང་། དབྱི་ཐ་ལིའི་མི་རེ་རེའི་སེམས་ངོར་བླ་ན་མེད་པའི་གཟི་བརྗིད་ཀྱི་ཚོར་སྣང་སྐྱེ་
རུ་འཇུག་ངེས་ཡིན། ། ཁྱོད་ཀྱི་ཡབ་ཆེན་གྱིས།

དམག་དཔུང་།
ཚེས་བཅུ་གཅིག་ཉིན། རེས་གཟའ་ཉི་མ། རྒྱལ་སྟོན་དུས་ཆེན།

གྷ་རི་བྷལ་ཏི་སྐུ་གཤེགས་པས། རྒྱལ་སྟོན་དུས་ཆེན་གྱི་བྱ་འགུལ་ཉིན་བདུན་ལ་རྗེས་བསྣུར་བྱས།
དེ་རིང་ང་ཚོ་མཁར་རྫོང་གི་ཐང་ཆེན་དུ་ཕྱིན་ནས་དམག་གཟིགས་མཛད་སྒོར་
བལྟས་པ་ཡིན། དམག་གཟིགས་ཀྱི་དཔུང་སྡེ་ནི་དམག་སྡེའི་དམག་སྤྱི་དང་ཁོང་གི་
འགྲམ་གཉིས་སུ་ལངས་པའི་ལྟད་མོ་བའི་མདུན་རོལ་བརྒྱུད་ནས་འགྲོ་བ་རེད། དཔུང་
སྡེའི་རུ་ཕྲེང་རེ་རེ་དམག་སྡེའི་གཟབ་དཀྲོལ་རུ་ཁག་གི་རོལ་དབྱངས་ཁྲོད་ཕར་འགྲོ་
ཞིང་། ཡབ་ཆེན་གྱིས་དམག་དཔུང་རེ་རེ་བསྟན་ནས་ང་ལ་དམག་དར་རེ་རེའི་གཟི་
བརྗིད་ཀྱི་ལོ་རྒྱུས་རྒྱས་བཤད་བྱས་སོང་། ཆེས་ཐོག་མར་སླེབས་པ་ནི་མི་སུམ་བརྒྱ་ལྷག་
གིས་གྲུབ་པའི་དམག་དོན་སློབ་གྲྭའི་སློབ་མ་དག་རེད། ཁོ་ཚོ་ནི་རྗེས་ཕྱོགས་བཟོ་སྐྲུན་
དམག་དང་སྒྱོགས་མདེལ་དམག་གི་དམག་དཔོན་དུ་འགྱུར་ངེས་ཡིན་འདུག ཁོ་ཚོ་
ཚང་མས་དམག་ལྭ་ནག་པོ་གྱོན་ཅིང་། དམག་མི་དང་སློབ་མའི་ཉམས་འགྱུར་ངོམ་
བཞིན་དཔའ་ཉམས་དང་ཟིལ་ཤུགས་ལྡན་པའི་ངང་བཞུད་སོང་། ཁོ་ཚོའི་འཕྲོར་
མཐུད་ནས་རྐང་དམག་རེད། དེའི་ཁྲོད་དུ་ཀོ་ཡི་ཏོ་དང་སན་མར་ཏི་ནོ་རུ་དམག་འཁྲུག་
རྒྱག་མྱོང་བའི་ཨ་ཨོ་སི་ཏ་ཁྲི་སྡེ་དང་། ཀ་སི་ཐེ་ལི་ཧྥི་དྷར་དྷོ་ནས་དམག་འཁྲུག་རྒྱག་
མྱོང་བའི་བྷེར་གྷ་མོ་ཁྲི་སྡེ་སྟེ། ཁྱོན་སྡོམ་སྟོང་སྡེ་བཞི་འདུག སྟོང་སྡེ་བཞི་པོ་གཅིག་
འཕྲོར་གཅིག་མཐུད་ནས་མདུན་ཕྱོགས་སུ་བསྐྱོད་ཅིང་། ཁོ་ཚོའི་ཞྭ་མོའི་སྟེང་གི་
འཛར་བུ་དམར་པོ་ནི་ཁྲག་མདོག་གི་མེ་ཏོག་ཕྲེང་བ་ཆ་རེ་དང་འདྲ་བར་སྔོན་ནས་
རྗེས་ཕྱོགས་སུ་བརྐྱངས་ཤིང་། དར་ཚོན་དམར་པོ་རིང་མོ་ཞིག་ཏུ་གྲུབ་སྟེ་ཁོ་ཚོའི་གོམ་
འགྲོས་དང་བསྟུན་ནས་ཡང་བར་ལྡེམ་པར་བྱེད། རྐང་དམག་གི་འཕྲོར་མཐུད་པ་ནི་
བཟོ་སྐྲུན་དམག་རེད། ཁོ་ཚོ་ནི་དམག་འཁྲུག་ཁྲོད་ཀྱི་ལས་བཟོ་པ་རེད། ཞྭ་མོའི་སྟེང་དུ་
རྟ་རྔོག་ནག་པོ་རྒྱན་ཆིངས་ཁམ་ནག་མདུད་འདུག བཟོ་སྐྲུན་དཔུང་སྡེ་མདུན་དུ་སྐྱོད་
པའི་སྐབས་སུ། ཁོ་ཚོའི་རྒྱབ་ཕྱོགས་ཀྱི་དམག་སྡེའང་མཐོང་ཐུབ་སྟེ། དྲང་ཞིང་རིང་
བའི་བྱ་སྒྲོ་བརྒྱ་སྟོང་མང་པོ་ཤར་རེར་བརྐྱངས་འདུག མགོ་རུ་བྱ་སྒྲོ་གཟེད་པའི་དམག་
དཔུང་དེ་ནི་དབྱི་ཐ་ལིའི་རྒྱལ་སྒོ་སྲུང་བའི་དཔའ་དམག་སྟེ། ཨེ་ཨོལ་ཕི་རི་བོའི་རི་
ཁུལ་དམག་སྡེ་རེད། ཁོ་ཚོ་དམག་མི་རེ་རེ་གཟུགས་གཞི་ཆེ་ཞིང་བརྗིད་ཉམས་ལྡན་ལ།
ངོ་གདོང་དམར་ཞིང་ལུས་སྟོབས་དར་བ་དང་། མགོ་རུ་ཁ་ལ་བྷིར་ཡའི་ཞྭ་མོའི་བཟོ་ལྟ་
ཅན་གོན་འདུག །དམག་ལྭའི་ཁ་དོག་ལྗང་གུ་དེ་མཛེས་ཤིང་གསལ་ལ། དེས་མེས་རྒྱལ་
གྱི་རི་ཆུ་དང་རྩི་ཤིང་ནགས་ཚལ་རེ་རེ་མཚོན་གྱིན་ཡོད་ཟེར། རི་ཁུལ་དམག་སྡེ་ད་
དུང་ཕར་མ་ཡོལ་བར་མི་རྣམས་གློ་བུར་དུ་འུར་ལངས་བྱུང་། མ་གཞི་ཆེས་ཐོག་མར་
པོར་ཏ་པི་ཡ་མཁར་སྒོར་ཕར་རྒོལ་བྱས་ཏེ་རོ་མའི་མཁར་ནང་དུ་འཛུལ་མཁན་ཏེ།
སྔོན་གྱི་དམག་སྒར་བཅུ་གཉིས་པའི་འཇབ་རྒོལ་བ་རྣམས་ཚུར་སླེབས་བྱུང་། དམག་མི་
རྣམས་ཀྱི་སྐྱི་པགས་དམར་ནག་ཏུ་གྱུར་ཅིང་། སྙིང་སྟོབས་གཟེངས་སུ་མཐོ་བ་དང་། ཞྭ་
མོའི་སྟེང་གི་བྱ་སྒྲོ་རླུང་གིས་བསྐྱོད་དེ་དྲག་ཏུ་འཕྱོ་བའི་རྦ་རླབས་ནག་པོ་ཞིག་དང་
འདྲ་བར་ཐང་ཆེན་བརྒྱུད་པ་ན། དྲག་ཏུ་མཆེད་པའི་དུང་བརྡའི་སྐད་ནི་གཡུལ་ལས་
རྒྱལ་བའི་དགའ་འབོད་ཇི་བཞིན་ཐང་ཆེན་གྱི་བར་སྣང་དུ་ཁེངས་སོང་། ཡིན་ནའང་།
འཇབ་རྒོལ་དམག་གི་རོལ་ཆ་དེ་ཅང་མ་འགོར་བར་དམའ་ཞིང་བརྗིད་པའི་ལྡིར་སྒྲ་
ཞིག་གྲགས་ཏེ་ཟིལ་གྱིས་མནན་སོང་། མ་གཞི་ཐང་འཐབ་སྒྱོགས་དམག་སླེབས་བྱུང་བ་
ཡིན་འདུག །ངར་ཞིང་བདེ་ལྕག་འཁྱུག་པའི་རྟ་མཆོག་དྲུག་བརྒྱས་གཏོས་ཆེ་བའི་
སྒྱོགས་མདེལ་འཁོར་སྒམ་དྲུད་ཡོད་ཅིང་། ཐང་འཐབ་སྒྱོགས་དམག་གཟི་ཉམས་དང་
བཅས་དེའི་སྟེང་དུ་བསྡད་འདུག་ལ། དཔའ་ཉམས་ལྡན་པའི་དམག་མི་ཚང་མས་རྒྱན་
ཆིངས་སེར་པོ་བརྒྱབ་འདུག །ཟངས་སྒྱོགས་དང་རྣོ་སྒྱོགས་རིང་པོ་དག་ལས་གཟི་འོད་
འཕྲོ་ཞིང་། ཤིང་རྟའི་འཁོར་ལོ་འགུལ་སྐྱོད་བྱས་པ་ལས་འབྲུག་སྒྲ་ལྟ་བུའི་སྒྲ་ཆེན་
གྲགས་ཏེ་ས་ཆེན་འདར་བར་བྱེད། དེར་མཐུད་ནས་ཡོང་བ་ནི་རི་ཁུལ་གྱི་སྒྱོགས་
དམག་རེད། ཁོ་ཚོ་དལ་བུར་མདུན་དུ་སྐྱོད་ཡོང་། དཀའ་སྡུག་གི་ཁོར་ཡུག་ཁྲོད་ནས་
དཔལ་དང་གཟི་བརྗིད་བཙོ་སྦྱངས་བྱས་པ་ཡིན་པས། དཔུང་སྡེའི་ནང་དུ་ཡོད་པ་ནི་
དཔའ་བོའི་དམག་མི་དང་ངར་ལྡན་གྱི་དྲེལ་རྒོད་ཡིན་ཞིང་། མི་ཡི་རྐང་རྗེས་ཡོད་ས་
ཞིག་ཡིན་ཕྱིན་རི་ཁུལ་སྒྱོགས་དམག་གིས་འཇིགས་སྐྲག་དང་འཆི་བ་ལག་ཏུ་འཇོག་
ནུས། ཆེས་མཇུག་མཐར་ཡོང་མཁན་ནི་གཟི་ཉམས་ལྡན་པའི་ཇེ་ནོ་ཝའི་སྐྱ་དམག་
དཔུང་སྡེ་རེད། དམག་སྡེ་འདིས་དེ་སྔོན་གཡུལ་འགྱེད་ཆེན་པོ་བཅུ་ཡི་ཁྲོད་ནས་…………
སན་ཏ་ལུའུ་ཆི་ཡ་ནས་ཝིལ་ལ་ཧྥོ་རན་ཁའི་བར་དུ་འཐོར་རླུང་དྲག་པོ་ཇི་བཞིན་
གཡུལ་ས་འཕྲེད་དུ་བཅད་པ་རེད། དམག་མི་རྣམས་ཀྱི་ཆིབས་རྟ་བཅིབས་ཤིང་ཉི་འོད་
ཀྱི་འོག་ནས་རྨོག་ཞྭར་འོད་ཟེར་འཕྲོ། ལག་ཏུ་བསྣམས་པའི་མདུང་རིང་ནགས་ལྟར་
གཟེངས་པ་དང་རུ་དར་ལྷབ་ལྷུབ་བསྐྱོད། གང་ས་གང་དུ་གསེར་འོད་དང་དངུལ་འོད་
ལམ་ལམ་འཚེར་པ་དང་། གང་ས་གང་དུ་སིལ་སྒྲ་དང་རྟ་ཕོའི་འཚེར་སྐད་ཀྱིས་
ཁེངས། “ཅི་འདྲའི་ལྟད་མོ་འདུག་ཨང་།” ངའི་ངག་ནས་དགའ་བའི་འབོད་ཚིག་ཤོར།
ཡབ་ཆེན་གྱིས་ཐོས་རྗེས་ཕལ་ཆེར་ལེ་བདའ་བྱེད་པ་ལྟ་བུའི་ངག་གིས་ང་ལ། “དམག་
དཔུང་གི་དམག་གཟིགས་བྱེད་པ་དེ་ཡིད་དུ་འོང་བའི་འཁྲབ་སྟོན་ཞིག་ཏུ་སེམས་མི་
རུང་། སྐྱེས་སྟོབས་དང་རེ་བས་ཁེངས་པའི་ལོ་གཞོན་འདི་དག་ཡོད་ཚད། དུས་ནམ་
ཞིག་ལ་བཀའ་ལྟར་ང་ཚོའི་རྒྱལ་ཁབ་སྲུང་དུ་འགྲོ་དགོས་སྲིད་ལ། གཡུལ་སར་ཞུགས་
པ་ན་མདེལ་ཆར་གྱི་ཁྲོད་ནས་གཅེས་སྲོག་ཤོར་འགྲོ་ཡང་སྲིད། ནམ་རྒྱུན་ཁྱོད་ཀྱིས་མི་
ཚང་མས ‘དམག་དཔུང་ཁྲི་ལོར་ཤོག དབྱི་ཐ་ལི་ཁྲི་ལོར་ཤོག” ཅེས་ཁ་གཡང་སྒྲོག་པ་
ཐོས་པའི་དུས་སུ། ཁྱོད་ཀྱིས་མདུན་སྐྱོད་བྱེད་བཞིན་པའི་དཔུང་སྡེའི་རྒྱབ་རོལ་ཏུ་མི་
རོ་དང་ཟུངས་ཁྲག་གིས་སྦགས་པའི་གཡུལ་ས་ཡོད་པ་དྲན་འོས།སྐབས་དེར། ‘དམག་
དཔུང་ཁྲི་ལོར་ཤོག' ཅེས་པའི་དགའ་འབོད་དེ་སྔར་བས་ཁྱོད་ཀྱི་སེམས་ཀྱི་གཏིང་རུམ་
ནས་ཐོན་ངེས་ལ། དབྱི་ཐ་ལིའི་སྣང་བརྙན་དེ་སྔར་བས་རླབས་ཆེ་ཞིང་རྔམ་བརྗིད་ལྡན་
པར་འགྱུར་ངེས” ཞེས་གསུངས་སོང་།

དབྱི་ཐ་ལི།
ཚེས་བཅུ་བཞི་ཉིན། རེས་གཟའ་ལྷག་པ།

རྒྱལ་ཡོངས་སུ་དགའ་བས་རྒྱལ་སྟོན་ལ་རོལ་བའི་ཉིན་མོ་འདིར། ཁྱོད་ཀྱིས་འདི་
ལྟར་མེས་རྒྱལ་ལ་གུས་སེམས་མཚོན་པར་བྱེད་འོས་ཏེ། དབྱི་ཐ་ལི་ཨང་། ང་ཡི་མེས་རྒྱལ།
རླབས་ཆེ་ཞིང་གཅེས་སུ་འོས་པའི་ས་གཞི་ཆེན་པོ། ང་ཡི་ཡབ་ཡུམ་གྱི་ལྟེ་ཁྲག་འཕོ་ས་
འདི་ཡིན་ལ་རུས་ཕུང་སྦ་སའང་འདི་ཡིན། ང་རང་གནས་འདི་ནས་སྐྱེས་ཤིང་གནས་
འདི་ནས་འཆི་བར་མོས། ངའི་བུ་རབས་ཚ་རྒྱུད་ཀྱང་གནས་འདི་ནས་སྐྱེ་འཆི་བྱ་ངེས་
ཡིན། ཡིད་དུ་འོང་བའི་དབྱི་ཐ་ལི། དུས་རབས་ཅི་འདྲ་མང་པོའི་རིང་ལ། ཁྱོད་ནི་ནམ་
ཡང་འདི་ལྟར་རླབས་ཆེ་ཞིང་གཟི་བརྗིད་ལྡན་པ་ཡིན། མ་འགྱངས་པའི་སྔོན་དུ་ཁྱོད་ལ་
ཡང་བསྐྱར་གཅིག་གྱུར་དང་རང་དབང་ཐོབ་སོང་། ཁྱོད་ཀྱིས་བླ་ན་མེད་པའི་ཤེས་རབ་
ཀྱི་འོད་སྣང་འཛམ་གླིང་ཧྲིལ་པོར་སྤེལ་ཡོད། ཁྱོད་ཀྱི་ཆེད་དུ། དཔའ་རྒོད་བགྲང་ལས་
འདས་པ་ཞིག་གི་གཅེས་སྲོག་གཡུལ་ས་ནས་ཤོར་ཅིང༌། སྐྱེས་བུ་གྲངས་མེད་ཅིག་གིས་
འགེགས་གསོད་སྒྲོམ་སྟེགས་འོག་ནས་རང་སྲོག་བློས་བཏང་མྱོང་། ཁྱོད་ནི་མཁར་རྫོང་
བརྒྱ་ཕྲག་གསུམ་དང་བུ་བུ་མོ་བྱེ་བ་གསུམ་གྱི་ཡུམ་ཆེན་ལགས། ང་ནི་ད་དུང་བྱིས་པ་
ཆུང་ཆུང་ཞིག་ཡིན་ཞིང་། ངས་ད་ལྟ་ད་དུང་ཁྱོད་ལ་རྩ་བ་ནས་གོ་བ་ལེན་དཀའ་ནའང་།
ད་དུང་ཁྱོད་ལ་རྩ་བ་ནས་རྒྱུས་ལོན་བྱེད་དཀའ་ནའང་། ངའི་ལུས་སེམས་ཡོངས་རྫོགས་
ཁྱོད་ལ་གུས་ཤིང་ཁྱོད་ལ་དགའ་བར་མ་ཟད། ང་རང་ཁྱོད་ཀྱི་པང་ནས་འཁྲུངས་ཤིང་ཁྱོད་
ཀྱི་གཅེས་ཕྲུག་ཏུ་གྱུར་པ་དེ་ང་རྒྱལ་ཞིག་ཏུ་བརྩི་བཞིན་ཡོད། ང་རང་ཁྱོད་ཀྱི་ཡིད་དུ་
འོང་བའི་རྒྱ་མཚོ་དང་རྔམ་བརྗིད་ལྡན་པའི་ཨེ་ཨོལ་ཕི་རི་བོར་དགའ། ང་རང་ཁྱོད་ཀྱི་
མཚར་སྡུག་ལྡན་པའི་གནའ་ཤུལ་དང་ཉམས་པ་མེད་པའི་ལོ་རྒྱུས་ལ་དགའ། ང་རང་
ཁྱེད་ཀྱི་གཟི་བརྗིད་དང་མཛེས་སྡུག་ལ་དགའ། ང་རང་ཁྱེད་ལ་དགའ་ཞིང་ཁྱོད་ཀྱི་ཡོད་
ཚད་ལ་མོས་གུས་བྱེད། ཁྱོད་ལ་དགའ་ཞེན་བྱེད་པ་ནི་ངས་གནས་འདི་ནས་ཉི་ཤར་ཐོག་
དང་པོར་མཐོང་བ་ཁོ་ནས་མ་ཡིན་ཏེ། ས་གཞི་ཆེན་པོ་འདིའི་སྟེང་ནས་ངས་ཁྱོད་ཀྱི་
གཅེས་སུ་འོས་པའི་མཚན་སྙན་རྣ་བས་ཐོས་པས་ཡིན་། ད་དུང་ངས་ཁྱོད་ཀྱི་གྲོང་ཁྱེར་
ཡོད་ཚད་ལ་གཅིག་མཚུངས་ཀྱི་དགའ་ཞེན་དང་བཀའ་དྲིན་གྱི་སེམས་པ་བཅངས་ཡོད།
ང་རང་དཔའ་ངར་ཆེ་བའི་ཏོ་རི་ནོ་དང་། ཁྱད་དུ་འཕགས་པའི་ཇེ་ནོ་ཝ། ཤེས་རབ་ལྡན་
པའི་པའོ་ལོ་ཉི་ཡ། ཡིད་དབང་འཕྲོག་པའི་ཝེ་ནེ་ཚི་ཡ། སྟོབས་འབྱོར་ལྡན་པའི་རྨི་ལན།
དུངས་བྱམས་ལྡན་པའི་ཧྥི་རན་ཚའེ། གཟབ་ནན་གྱི་པ་ལེར་མོ། འབྱམས་ཀླས་ཤིང་ཡིད་
དུ་འོང་བའི་ན་པོ་ལི། གཏན་དུ་མི་ནུབ་པའི་རོ་མ་བཅས་ལ་དགའ། བླ་ན་མེད་པའི་མེས་
རྒྱལ་ཨང་། ང་རང་ཁྱོད་ལ་དགའ། ངས་བུ་ཕྲུག་བཞིན་དུ་ཁྱེད་ལ་མོས་གུས་ཀྱི་སེམས་པ་
བཅངས་ཡོད། ངའི་སེམས་གཏིང་ནས་ས་གཞི་འདིའི་སྟེང་ནས་སྐྱེས་པའི་རླབས་ཆེན་
གྱི་ཤི་གསོན་ཡོད་ཚད་ལ་མོས་གུས་ཀྱི་སེམས་པ་བཅངས་ཡོད། ངས་ཆོད་སེམས་ཕུལ་
བ་ཡིན་ཏེ། ལས་བརྩོན་གཞུང་དྲང་གི་སྤྱི་དམངས་ཤིག་བགྱིས་ཏེ། ཐོག་མཐའ་ཀུན་ཏུ་
བཟང་པོའི་བསམ་སྤྱོད་རྒྱུན་འཁྱོངས་སྒོས་ཁྱོད་རང་ལ་ངོ་མི་གནོང་བ་བྱ་ངེས་ཡིན།
ཁྱེད་ཀྱི་ཆེད་དུ་ངས་རང་ཉིད་ཀྱི་ནུས་པ་གཉོམ་པོ་འདི་ཕུལ་ནས། ནམ་ཞིག་ཁྱོད་ཀྱི་
གདོང་དུ་བྱུགས་པའི་དབུལ་ཕོངས་དང་བླུན་རྨོངས། བསྙད་འདོགས་དང་ཉེས་པ་ཡོད་
ཚད་དག་པར་བཀྲུས་ཏེ། ཁྱོད་རང་བདེ་འཚམས་ངང་འཚོ་བར་མ་ཟད་ད་དུང་ཁྱོད་ཀྱི་
ཟིལ་ཤུགས་ཕྱི་ལ་ངོམ་དུ་འཇུག་ངེས་ཡིན། ངས་ཆོད་སེམས་ཕུལ་བ་ཡིན་ཏེ། ཁེངས་པ་
སྐྱུང་ཞིང་དཔའ་ངར་ལྡན་པའི་ངང་། ཁྱོད་ཀྱིས་ང་ལ་བསྩལ་པའི་འཇོན་ཐང་ཡོངས་
རྫོགས་དང་ནུས་ཤུགས་ཡོད་ཚད་བཏོན་ནས་ཁྱོད་ལ་སྲི་ཞུ་བསྒྲུབ་ངེས། གལ་ཏེ་ཉིན་
ཞིག་ལ་ཁྱེད་ཀྱི་ཆེད་དུ་རང་ཉིད་ཀྱི་ཟུངས་ཁྲག་དང་ཚེ་སྲོག་འབུལ་དགོས་བྱུང་ཡང་།
ངས་སོམ་ཉི་ཅི་ཡང་མེད་པའི་སྒོ་ནས་གནམ་ལ་ཁ་གཏད་ནས། སྐད་གསང་མཐོན་པོས་
ཁྱོད་ཀྱི་བླ་ན་མེད་པའི་མཚན་སྙན་འབོད་པ་དང་། ཁྱོད་ཀྱི་བླ་ན་མེད་པའི་དར་ཆ་ལ་
མཇུག་མཐའི་འོ་ཞིག་བྱས་རྗེས། ཕངས་མེད་འགྱོད་མེད་ངང་འཆི་བ་གདོང་གིས་བསུ་
ངེས།།

ཚ་གདུག་ཆེ་བའི་དབྱར་ཁ།
ཚེས་བཅུ་དྲུག་ཉིན། རེས་གཟའ་པ་སངས།

རྒྱལ་སྟོན་དུས་ཆེན་བསྐྱལ་མ་ཐག །ཉིན་ལྔའི་ནང་དུ་དྲོད་ཚད་ཏུའུ་གསུམ་
ཡར་འཕར་བྱུང་། ད་ལྟ་དབྱར་གཞུང་དུ་སླེབས་ཟིན་པས། མི་ཚང་མ་ཉོབ་ནས་ཤུགས་
ཟད་པའི་ཚོར་སྣང་སྐྱེས། དཔྱིད་དུས་སུ་ཡོད་པའི་ངོ་གདོང་གི་དམར་ཞིང་བརླན་པའི་
རང་མདངས་དེའང་སྔར་ནས་ཡལ་ཟིན་པ་དང་། སྐེ་མགུལ་དང་རྐང་པའང་ཕྲ་ཞིང་
རིང་བར་གྱུར་ལ། མགོ་བོ་ཕར་ཡོ་ཚུར་ཡོའི་ངང་མིག་ཀྱང་འབྱེད་མི་ནུས་པར་གྱུར་
འདུག །ཉམ་ང་བའི་ནེལ་ལི་ཆུང་ངུས་ཚ་གདུག་བཟོད་མ་ནུས་པར། སློབ་ཁྲིད་སྐབས་
སུ་རྒྱུན་དུ་སློབ་དེབ་སྟེང་ཁ་སྦུབ་ནས་གཉིད་འགྲོ། སྐབས་འདི་དག་ཏུ། གྷར་རོ་ནེས་
སེམས་ཆུང་ངང་དཔེ་དེབ་ཅིག་ཁ་ཕྱེ་སྟེ་ཁོའི་མདུན་དུ་བསླངས་ནས། ཁོ་རང་བསྒྲིབས་
ནས་དགེ་རྒན་ལ་མཐོང་དུ་མི་འཇུག སྐྲ་ལོ་དམར་པོ་ཡིན་པའི་ཁོ་ར་ཆིས་མགོ་བོ་ཅོག་
ཙེ་སྟེང་དུ་ཁེན་འདུག་པས། བལྟས་ཚོད་དུ་ཁོའི་མགོ་བོ་ལུས་པོ་དང་ཕྲལ་ཏེ་གཞོགས་
ཤིག་བཞག་ཡོད་པ་དང་འདྲ། ནོ་བྷི་སིས་ང་ཚོའི་འཛིན་གྲྭའི་ནང་དུ་མི་ཧ་ཅང་མང་
དྲགས་པས་མཁའ་དབུགས་མི་བཟང་ཟེར་ནས་ལེ་བདའ་བྱེད། ཨེ། སྐབས་འདི་ལ་
སེམས་ཤུགས་ཅི་འདྲ་ཞིག་བཏོན་ནས་སློབ་སྦྱོང་བྱེད་ཨང་། སློབ་ཁང་གི་སྒེའུ་ཁུང་
ལས་ཕྱི་རོལ་ཏུ་བལྟས་པ་ན། ཕྱི་རོལ་གྱི་ཁོ་ལག་རྫོགས་པའི་སྡོང་རྒན་དག་གི་གྲིབ་
བསིལ་སྣུམ་པོ་མཐོང་ཐུབ་པས། ང་རང་དེ་མ་ཐག་ཏུ་ཕྱི་རོལ་ཏུ་འབྲོ་སྙམ་འདོད་ཅིང་།
སླར་ཡང་ཅོག་ཙེ་དང་འདུག་སྟེགས་ཀྱི་བར་དུ་འཚངས་ཏེ་སློབ་ཁྲིད་བྱེད་འདོད་ཡོད་
ག་ལ་ཡོད། ང་རང་སློབ་གྲོལ་བྱས་ཏེ་ཡུམ་ཆེན་བཟང་པོ་ང་རང་བསུ་ཡོང་བའི་ཚེ།
རྒྱུན་དུ་མཉམ་བཞག་ནས་ངའི་ངོ་མདངས་ལ་ལྟ་ཞིང་། ངའི་སེམས་ཁམས་སྐྱིད་ཀྱིན་
ཡོད་མེད་ལ་རྟོག་པར་བྱེད་པས། ངས་ཀྱང་རྣམ་ཤེས་བསྒྲིམས་ནས་རིག་པ་སོར་ཆུད་
དུ་འཇུག་དགོས་བྱུང་། ངས་ལས་བྱ་འབྲི་བའི་སྐབས་སུ། ཡུམ་ཆེན་གྱིས་རྒྱུན་དུ་ང་
ལ། “ད་དུང་མི་བདེ་བར་འདུག་གམ” ཞེས་འདྲི་བར་བྱེད། ཉིན་རྒྱུན་ཞོགས་པའི་ཆུ་
ཚོད་དྲུག་གི་སྟེང་། ཡུམ་ཆེན་དུས་ལྟར་ཡོང་སྟེ་ང་རང་མལ་ལས་ལོངས་ལ་སློབ་གྲྭར་
འགྲོ་བར་གྲ་སྒྲིག་བྱོས་ཟེར། ཁོ་མོས་ཐེངས་རེ་རེར་ང་ལ། “ལོངས་ཤིག་ཨང་། ཉིན་
འགའ་ལས་མི་འདུག །དེ་རྗེས་ཁྱོད་ལ་རང་དབང་ཐོབ་སོང་བ་རེད་པས། ངལ་གསོ་
བཟང་པོ་ཞིག་བྱས་ཆོག་ལ་སྲང་ལམ་གྱི་སྡོང་བསིལ་དུ་རྩེད་འཇོར་རོལ་ཆོག་པ་
རེད” ཟེར། རེད་ལགས། ཡུམ་ཆེན་གྱིས་བཤད་པར་གནས་ལུགས་འདུག །ཁོ་མོས་ང་
ལ་བཤད་རྒྱུར།བྱིས་པ་ལ་ལ་ཞིག་གིས་ཚད་གདུང་དྲག་པོའི་ཁྲོད་ཞིང་ཚིགས་ཀྱི་བར་
རམ། ཆུ་འགྲམ་གྱི་མིག་ལ་བསྣད་པའི་འཇམ་རྡོའི་སྟེང་དུ་ལས་ཀ་ལས་ཀྱིན་པ་དང་།
བྱིས་པ་སྐོར་ཞིག་གིས་ཤེལ་རིགས་བཟོ་གྲྭའི་སྣུམ་རླངས་ཀྱི་མེ་ལྕེ་དྲག་པོའི་འཁྲིས་སུ་
ཉིན་ཧྲིལ་པོར་མགོའང་མི་འདེགས་པར་ལས་ཀར་གཞོལ་གྱིན་ཡོད་པས། ཁོ་ཚོ་ནི་ང་
ཚོ་དང་བསྡུར་ན་ནངས་མོ་ལངས་སྔ་བའི་ཁར། ད་དུང་གཟའ་ཉི་མའང་མེད་པ་རེད།
ད་རེད། ད་དུང་སྲ་སྒྲིམས་ཤིག་གསུངས། ངོ་མ་བཤད་ན་འདིའི་ཕྱོགས་ནས་ཀྱང་། དྷེ་
རོ་སི་ནི་འཛིན་གྲྭ་ཡོངས་ཀྱི་ཨང་དང་པོར་བརྩིས་ཆོག་སྟེ། ཁོས་སློབ་སྦྱོང་གི་ཕྱོགས་
སུ་ཤུགས་ཅི་ཡང་རྒྱག་མི་དགོས་པའི་ཁར། ཁོ་རང་ཚ་བར་མི་འཇིགས་ལ་གཉིད་ལྕོག་
ཀྱང་མི་རྒྱག །སྔ་གཞུག་ཀུན་ཏུ་དགུན་ཁའི་དུས་ལྟར་རྣམ་རིག་གིས་བརྟས་འདུག་
ཅིང་། མགོ་སྟེང་གི་འཇིལ་ལི་འཁྱིལ་བའི་སྐྲ་ལོ་སེར་པོའང་དེ་འདྲའི་སྒྲིན་པོར་
འདུག་པས། ཁོའི་སྐད་གདངས་ཀྱིས་མཁའ་དབུགས་ཡོངས་རྫོགས་དྭངས་བསིལ་དུ་
བསྒྱུར་བ་ལྟར། མཐའ་འཁོར་གྱི་སློབ་གྲོགས་དག་ལ་ངར་ཤུགས་རྒྱས་པར་བྱེད། ད་
དུང་མི་གཞན་གཉིས་ཀྱིས་ཀྱང་སློབ་གྲོགས་ཚོ་ཡིད་སངས་ཤིང་རྣམ་རིག་རྒྱས་སུ་
འཇུག་སྟེ། གཅིག་ནི་ན་རག་ཅན་གྱི་སི་ཏར་ཏི་རེད། ཁོས་རང་ཉིད་གཉིད་པར་དོགས་
ནས་ལག་པས་གདོང་སྐྱི་བཙིར་བར་བྱེད་ལ། ཚ་དྲོད་ཇི་ལྟར་རྒྱས་ན་ཁོས་དེ་ལྟར་དུ་
ཨམ་གཙིགས་བསྡམས་ནས་མིག་ཅེར་ཡོང་བས། ཕལ་ཆེར་དགེ་རྒན་ཡང་ཁམ་གང་
གིས་ཁྱུར་མིད་བྱས་ལོས་འགྲོ་སྙམ་འོང་། ཅིག་ཤོས་ནི་ཁེ་ཚོང་རྒྱག་པའི་གྷ་རོ་ཧྥི་རེད།
ཁོས་བློ་རྩེ་བསྒྲིམས་ནས་ཁོའི་ཤོག་བུའི་རླུང་གཡབ་དམར་པོ་བཟོ་བ་དང་། དེའི་སྟེང་
ལ་མེ་སྟག་གི་རི་མོའི་མཛེས་སྤྲས་བྱེད་ཅིང་། རླུང་གཡབ་གཅིག་ལ་སྒོར་ཟུར་གཉིས་
ལྟར་འཚོང་གིན་འདུག །མི་རྣམས་ཀྱིས་མོས་གུས་བྱེད་པ་ནི་ཁོ་རེ་ཏི་རེད། ཉམ་ང་
བའི་ཁོ་རེ་ཏི་ནངས་མོ་ཆུ་ཚོད་ལྔའི་སྟེང་ལངས་ཏེ་ཁོའི་ཡབ་ཆེན་ལ་ཤིང་ཆ་འཁུར་
རོགས་བྱེད་པ་དང་། ཆུ་ཚོད་བཅུ་གཅིག་ལ་སླེབས་མཚམས། ཁོ་སློབ་ཁང་དུ་ཙོག་སྟེ་
ཡང་བསྐྱར་མིག་འབྱེད་མི་ནུས་པར་མགོ་བོ་ཐུར་དུ་དུད་འགྲོ། སྐབས་རེར་ཁོའི་
མཐའ་འཁོར་གྱི་སློབ་གྲོགས་དག་གིས་ཁོ་ལ་ལག་པས་འབུད་ཙམ་དང་། མཛུབ་མོས་
གཅུ་ཙམ་བྱས་ཏེ་གཉིད་ལས་སློང་བར་བྱེད། ཁོ་རང་སད་མ་ཐག་ཏུ་མྱུར་མོར་རང་
ཉིད་ཀྱི་མཇིང་བར་ཐལ་མོས་རྡེབ་ཙམ་བྱས་ཤིང་། དགེ་རྒན་ལ་ཁོ་རང་ངོ་གདོང་བཀྲུ་
ཙམ་བྱེད་དུ་འགྲོ་བའི་གནང་བ་ཞུ་བར་བྱེད། འོན་ཀྱང་དེ་རིང་ཁོས་གཏན་ནས་སྲ་
སྒྲིམ་མ་ནུས་པར་གཉིད་ཀྱི་གཏིང་དུ་བྱིང་སོང་། དགེ་རྒན་གྱིས་སྐད་ཆེན་པོས་“ཁོ་
རེ་ཏི” ཞེས་བོས་བྱུང་། ཁོ་རང་ད་དུང་སད་མ་བྱུང་བས་དགེ་རྒན་ཁྲོས་དྲགས་ཏེ། ཡང་
བསྐྱར་“ཁོ་རེ་ཏི” ཞེས་བོས་བྱུང༌། སྐབས་དེར་ཁོ་རེ་ཏི་ཚང་དང་ཁྱིམ་མཚེས་ཡིན་
པའི་སོལ་འཚོང་བའི་བུ་ཡར་ལངས་ཏེ། “ཁོས་ད་ནངས་ཆུ་ཚོད་ལྔ་པ་ནས་བདུན་
པའི་བར་དུ་ཤིང་ཆ་སྐྱེལ་བའི་ལས་ཀ་བྱས་པ་རེད” ཟེར། དེར་བརྟེན་དགེ་རྒན་གྱིས་
མུ་མཐུད་དུ་ཁོ་རེ་ཏི་གཉིད་ལས་མ་བསླངས་པར། མུ་མཐུད་དུ་ཁོང་གི་ཆུ་ཚོད་ཕྱེད་
ཀའི་རིང་གི་སློབ་ཁྲིད་བྱས་སོང་། མཇུག་ཏུ། དགེ་རྒན་ཁོ་རེ་ཏིའི་ཅོག་ཙེའི་འཁྲིས་སུ་
ཕྱིན་ཅིང་། ཁོའི་གདོང་ལ་ཡང་བོར་ཕུ་བརྒྱབ་ནས་ཁོ་སད་དུ་བཅུག་སོང་། ཁོ་རེ་ཏིས་
དགེ་རྒན་འཁྲིས་སུ་ལངས་འདུག་པ་མཐོང་ནས། སྐྲག་ཐག་ཆོད་དེ་ཕྱི་ལ་བཀྱེད་ཙམ་
བྱས་སོང་། འོན་ཀྱང་དགེ་རྒན་གྱིས་ཕྱག་ཟུང་གིས་ཁོའི་མགོ་བོ་བསྐྱོར་ཅིང་། སྐྲ་ལོར་
འོ་ཞིག་བྱས་ཏེ། “ངས་ཁྱོད་ལ་ལེ་བདའ་མི་བྱེད། གཅེས་ཕྲུག །ཁྱོད་གཉིད་པར་གྱུར་
པ་ནི་སྒྱིད་ལུག་གི་དབང་གིས་མ་ཡིན་ཏེ། དེ་ལས་ལྡོག་སྟེ་ངལ་དུབ་ཀྱིས་མནར་བའི་
རྐྱེན་རེད” ཅེས་གསུངས་སོང་། །

ང་ཡི་ཡབ་ཆེན།
ཚེས་བཅུ་བདུན་ཉིན། རེས་གཟའ་སྤེན་པ།

ང་ལ་ཡིད་ཆེས་ཡོད་དེ། ཁྱོད་ཀྱི་སློབ་གྲོགས་ཁོ་རེ་ཏི་དང་གྷར་རོ་ནེ་དག་གིས། དོ་
དགོང་གི་ཁྱོད་ཀྱི་བཤད་སྟངས་དེ་ལྟ་བུས་རང་ཉིད་ཀྱི་ཡབ་ཆེན་གྱི་དྲི་བར་ལན་
འདེབས་གཏན་ནས་མི་སྲིད། ཨེན་རི་ཁོ། ཁྱོད་ཀྱིས་རང་ཉིད་ཀྱི་ཡབ་ཆེན་ལ་ལྟ་སྟངས་
འདི་འདྲ་ཞིག་འཛིན་ཅི་ལ་རུང་། ཁྱོད་ཀྱིས་ང་ལ་མནའ་སྐྱེལ་དགོས། གལ་ཏེ་ང་རང་
འཇིག་རྟེན་དུ་ཉིན་གཅིག་ལ་གསོན་ཚེ། ངས་དོན་དག་འདི་འདྲ་བ་གཏན་ནས་འབྱུང་
དུ་འཇུག་མི་སྲིད། ནམ་རྒྱུན་ཡབ་ཆེན་གྱིས་ཁྱོད་ལ་ལེ་བདའ་ཨེན་ཙམ་བྱས་འཕྲལ་
ཁྱོད་ཀྱིས་དེ་ལན་དུ་ཁ་ལོག་ཚིག་རྩུབ་སྨྲ་བའི་སྐབས་དག་ཏུ། ཁྱོད་ཀྱིས་བསམ་བློ་
གཏོང་ཙམ་བྱེད་འོས་ཏེ། ཉིན་ཞིག་ལ། ཉིན་འདིར་ནམ་ཞིག་སླེབས་ངེས་རེད། ཁོང་
གིས་ཁྱོད་རང་མལ་ཁྲིའི་འཁྲིས་སུ་བོས་ཏེ། ཁྱོད་ལ་“ཨེན་རི་ཁོ། ད་ནི་ང་འགྲོ་དགོས་
བྱུང་སོང” ཟེར་ངེས། ཀྱེ་མ། ང་ཡི་གཅེས་ཕྲུག །ཁྱོད་ཀྱིས་ཆེས་མཇུག་མཐའི་ཁོང་གི་
སྐད་ཆ་དེ་ཐོས་པའི་སྐབས་ཡིན་ཡང་རུང་། ཡང་ན་ལོ་དུ་མའི་རྗེས་སུ། ཁྱོད་རང་
གཅིག་པུ་ཁོང་གིས་བསྐྱུར་པའི་ཁང་པ་འདིའི་ནང་དུ་ཡོང་སྟེ། དཔེ་ཆ་དེ་དག་གི་ཀློང་
དུ་འཛུལ་ནས་ངུ་ཤུམ་བྱེད་བཞིན། ཁོང་གིས་དུས་གཏན་དུ་ཡང་བསྐྱར་ཁ་འབྱེད་མི་
སྲིད་པའི་དཔེ་ཆ་དེ་དག་ལ་ལྟ་བའི་སྐབས་སུ། ཁྱོད་ཀྱིས་སྐབས་རེར་ཁོང་ལ་མ་གུས་
པའི་རྣམ་འགྱུར་བསྟན་ཚུལ་ཕྱིར་དྲན་བྱ་ངེས་ཤིང་། ཁྱོད་ཀྱིས་“ངས་ཇི་ལྟར་བྱ་བ་
འདི་འདྲ་བསྒྲུབས་པ་ཡིན་ནམ” ཞེས་འགྱོད་པའི་དྲི་བ་འདོན་ཐག་ཆོད་ཡིན། སྐབས་
དེར། ཁྱོད་ཀྱིས་གསལ་པོར་རྟོགས་ངེས་ཏེ། ཁོ་ནི་ནམ་ཡིན་ཡང་ཁྱོད་ཀྱིས་ཆེས་བཟང་
བའི་གྲོགས་པོ་ཡིན་པ་དང་། ཁོང་གིས་ཁྱོད་ལ་ལེ་བདའ་མི་བྱེད་ག་མེད་ཡིན་སྐབས་
ཁོང་ཉིད་ཁྱོད་ལས་ཀྱང་ཡིད་སྐྱོ་སེམས་སྡུག་བྱེད་ཀྱིན་ཡོད་ལ། ཁྱོད་རང་ངུ་རུ་བཅུག་
ཀྱང་ཡོད་ཚད་ཁྱོད་རང་གི་ཆེད་ཡིན་གསལ་པོར་རྟོགས་ངེས། སྐབས་དེར་ཁྱོད་ལ་
འགྱོད་པ་ཚད་མེད་སྐྱེས་ངེས་ཤིང་། ངུ་བཞིན་དུ་ཁྱོད་ཀྱི་ཡབ་ཆེན་གྱིས་དེ་སྔ་ཡུན་
རིང་པོར་བྱ་བ་བསྒྲུབས་མྱོང་ཞིང་། རང་གི་བུ་ཕྲུག་གི་ཆེད་དུ་རྔུལ་ཁྲག་གང་ཡོད་བྱོ་
མྱོང་བའི་ཅོག་ཙེའི་སྟེང་ལ་འོ་བྱ་ངེས་ཡིན། ཁྱོད་ཀྱིས་ད་ལྟ་རྟོགས་མི་སྲིད། ཁོང་གིས་
དུས་རྒྱུན་དུ་སེམས་ཁྲལ་དང་སྡུག་བསྔལ་ཡོད་ཚད་སེམས་ཁོང་དུ་བསྐུངས་ནས་
བྱམས་སེམས་ཡོད་ཚད་ཁྱོད་ཚོར་ཕུལ་བ་རེད། ཁྱོད་ཀྱིས་ཅི་ལ་ཤེས་སྲིད་ཨང་། ཐེངས་
འགའ་ལ་ཁོ་རང་ངལ་བས་དུབ་སྟེ་ཟུངས་ཟད་ཤུགས་ཟད་དུ་གྱུར་ཅིང་། ལན་རེར་
རང་ཉིད་ཉིན་འགའ་ལ་མ་གཏོགས་གསོན་ཐབས་མེད་པའི་འཆར་སྣང་སྐྱེས་ཀྱིན་
འདུག འདི་ལྟ་བུའི་སྐབས་སུའང་ཁོང་གིས་ད་དུང་ཁྱོད་རང་སེམས་ཀྱིན་འདུག །ཁོང་
ཉིད་ཀྱི་སེམས་ཐོགས་ས་གཅིག་པུ་ནི་ཁྱོད་རང་གཅིག་པུ་གྲོགས་མེད་དབུལ་ཕོངས་
ངང་ཤུལ་དུ་བསྐྱུར་དགོས་པ་དེ་རེད། ཐེངས་དུ་མར་འདི་དག་སེམས་ལ་འཁོར་མ་ཐག
ཁོང་གིས་ཁྱོད་གཉིད་ཡོད་པའི་གོ་སྐབས་དང་བསྟུན་ཏེ། གློག་ཞུ་ཐོགས་ཏེ་ཁྱོད་ཀྱི་ཁང་
པའི་ནང་དུ་སོང་ནས་ཁྱོད་ལ་ལྟ་བ་དང་། དེ་ནས་སླར་ཡང་ངལ་དུབ་དང་སྡུག་བསྔལ་
བཟོད་བསྲན་སྒོས་སེམས་བསྒྲིམས་ནས་བྱ་བ་སྒྲུབ་པར་བྱེད། ཁྱོད་ཀྱིས་རྟོགས་དགོས་
ཏེ། ཁོང་གིས་རྒྱུན་དུ་ཁྱོད་འཚོལ་བ་དང་ཁྱོད་དང་ལྷན་དུ་སྡོད་དོན་ནི། ཁོང་ཉིད་ཀྱང་
འཇིག་རྟེན་སྟེང་གི་སྐྱེས་པ་ཡོད་ཚད་དང་འདྲ་བར་ཡིད་སེམས་མི་སྐྱིད་པ་དང་སྐྱོ་
སྡུག་ཡོད་པས་རེད། ཁོང་གིས་ཁྱོད་བཙལ་ཏེ་ཁྱོད་ཉིད་གྲོགས་པོ་ཞིག་ཏུ་བརྩི་དོན་
ཡང་། སེམས་གསོ་ཞིག་དང་རེ་རྟེན་ཞིག་འཚོལ་བའི་ཆེད་རེད། ཁོང་གིས་ཁྱོད་ཀྱི་
དུངས་པའི་ཁྲོད་ནས་སྐྱོ་བ་འགེབས་སྦས་བྱེད་འདོད་པས་རེད། ཁྱོད་ཀྱིས་བསམ་བློ་
ཞིག་གཏོང་རོགས། ཁོང་ལ་ཁྱོད་ཀྱི་བརྩེ་ཞེན་མ་ཐོབ་པའི་ཁར་དེ་ལས་ལྡོག་སྟེ་གུས་
མེད་ཀྱི་སྡང་སྡིགས་བྱུང་བས། ཁོང་ཉིད་ཅི་འདྲའི་སེམས་སྐྱོ་ངེས་རེད་ཨང་། ད་ནས་
བཟུང་འདི་འདྲའི་དྲིན་ལན་ལོག་འཇལ་དང་ངོ་ཚའི་སྤྱོད་ལམ་གྱིས་རང་ཉིད་བསླད་
དུ་མི་འཇུག་རོགས། ཁྱོད་ཀྱིས་བསམ་བློ་ཐོངས་དང་། ཁྱོད་རང་འཕགས་པ་ལྟ་བུའི་
མཆོག་ཏུ་གྱུར་པ་ཞིག་ཡིན་ཡང་རུང་། འོན་ཀྱང་ཁོང་གིས་སྔོན་ནས་ད་བར་དུ་ཡོད་
ཚད་ཁྱོད་ཀྱི་ཆེད་དུ་ཕུལ་བ་རེད་པས། ཁྱོད་ཀྱིས་དུས་གཏན་དུ་དྲིན་ལན་འཇལ་
ཐབས་མེད། ཁྱོད་ཀྱིས་ད་དུང་བསམ་བློ་ཐོངས་དང་། ཚེ་སྲོག་ནི་ཐེངས་གཅིག་ལ་མ་
གཏོགས་མེད་པ་རེད། ཁྱོད་ནི་ད་དུང་བྱིས་པ་ཞིག་རེད་པས། གལ་ཏེ་གློ་བུར་བའི་རྐྱེན་
ངན་ཆེན་པོ་ཞིག་གིས་ཁྱོད་ཀྱི་ཡབ་ཆེན་དུས་གཏན་དུ་ང་ཚོའི་ལག་ནས་འཕྲོག་སོང་
ན་ཅི་བྱེད་དམ། འདི་ནི་ལོ་གཉིས་ཀྱི་ནང་ངམ་ཟླ་གསུམ་གྱི་ནང་། ཡང་ན་སང་ཉིན་
ཡིན་ཡང་སྲིད། འཆི་བ་ལ་ངེས་གཏན་མེད་པ་རེད། ཀྱེ། ངའི་སྙིང་རྗེའི་ཡུལ་དུ་གྱུར་པའི་
ཨེན་རི་ཁོ། སྐབས་དེར་ཁྱོད་ཀྱི་མཐའ་འཁོར་གྱི་ཡོངས་རྫོགས་ལ་འགྱུར་ལྡོག་འབྱུང་ངེས་
ཏེ། ཡུམ་ཆེན་གྱི་ལུས་ལ་མྱ་ངན་གྱི་དར་ལྭ་ནག་པོ་གྱོན་ཅིང་། ཁྱིམ་ནང་ཡོངས་རྫོགས་
སྟོང་ལྷང་ལྷང་གི་འཇིག་རྟེན་གཞན་ཞིག་ཏུ་འགྱུར་ངེས། སོང་ཞིག །གཅེས་ཕྲུག །ཁྱོད་ཀྱི་
ཡབ་ཆེན་གྱི་དྲུང་དུ་སོང་ཞིག །ཁོང་གིས་ཁང་པའི་ནང་དུ་བྱ་བ་སྒྲུབ་ཀྱིན་འདུག །ཁྱོད་
ནང་དུ་འགྲོ་སྐབས་ཕྱི་རྟིང་མཐོ་རུ་བཏེགས་ཏེ་ཁོང་ལ་ཚོར་དུ་མ་འཇུག །ཁྱོད་ཀྱི་
དཔྲལ་བ་ཁོང་གི་པུས་མོའི་སྟེང་སྦྱར་ཏེ། ཁོང་གི་བཟོད་སྒོམ་དང་སྨོན་འདུན་ཐོབ་པའི་
རེ་བ་ཞུས་ཤིག ། - ཁྱོད་ཀྱི་ཡུམ་ཆེན་གྱིས།

གྲོང་ཁྱེར་ཕྱི་རོལ་ཏུ་སྤྲོ་གསེང་དུ་སོང་བ།
ཚེས་བཅུ་དགུ་ཉིན། རེས་གཟའ་ཟླ་བ།

ངའི་ཡབ་ཆེན་བཟང་པོས་ད་ཐེངས་ཀྱང་ང་ལ་བཟོད་སྒོམ་གནང་བྱུང་། ད་དུང་
སྔོན་མའི་རེས་གཟའ་ལྷག་པའི་ཉིན་ཤིང་ཆའི་ཚོང་ཁང་གི་ཁོ་རེ་ཏིའི་ཡབ་ཆེན་དང་
གྲོས་བསྡུར་བྱས་ཡོད་པ་ལྟར། གྲོང་ཁྱེར་ཕྱི་རོལ་ཏུ་སྤྲོ་གསེང་ལ་འགྲོ་རྒྱུ་དང་ལེན་བྱས་
སོང་། ང་ཚོ་ཚང་མས་སྔོན་ཞིག་ནས་རི་ཁུལ་གྱི་མཁའ་དབུགས་འབྱིན་རྔུབ་བྱེད་པའི་རེ་
བ་ཆེ་བས།ད་ཐེངས་ང་ཚོར་དུས་སྟོན་ལ་རོལ་བ་ལྟ་བུའི་དགའ་སྤྲོ་སྐྱེས་སོང་། ཁ་སང་ཕྱི་
དྲོ་ཆུ་ཚོད་གཉིས་ཀྱི་སྟེང་། ང་ཚོ་སི་ཏ་ཏུའུ་ཏོ་ཐང་ཆེན་ནས་མཉམ་དུ་འདུས་པ་ཡིན་ལ།
ང་དང་དྷེ་རོ་སི། གྷར་རོ་ནེ། གྷ་རོ་ཧྥི། ཕེ་རེ་ཁོ་སི། ཁོ་རེ་ཏི་ཕ་བུ་བཅས་ཡོད། ཚང་མས་
ཤིང་ཏོག་དང་ཤ་རྒྱུ་ཆེ་བ། བྱ་སྒོང་བཙོས་མ། ད་དུང་རྒུན་ཆང་སྐྱི་ཁུག་འགའ་དང་
ལྕགས་ཀྱི་ཀོང་བུ་འགའ་བཅས་བསྣམས་ཡོད་ཅིང་། གྷར་རོ་ནེས་ད་དུང་རྒུན་ཆང་དཀར་
པོ་གང་བླུགས་ཡོད་པའི་ཀ་པེད་ཅིག་བསྣམས་འདུག་པ་དང་། ཁོ་རེ་ཏིས་ཁོའི་ཡབ་ཆེན་
གྱིས་སྔོན་ཆད་སྤྱད་པའི་དམག་སྤྱོད་ཆུ་དེམ་ཞིག་གི་ནང་དུ་རྒུན་ཆང་དམར་པོས་
གཏམས་ནས་ཁུར་འདུག །ཕེ་རེ་ཁོ་སིས་ལྕགས་མགར་གྱི་སྟོད་གོས་ཤིག་གྱོན་ཅིང་།
མཆན་འོག་ཏུ་སྤྱི་རྒྱ་གཉིས་ཀྱི་ལྗིད་ཚད་ཡོད་པའི་སྒོང་ཕྱེ་སྒོར་མོ་ཞིག་བཙིར་འདུག །ང་
ཚོ་སྤྱི་སྤྱོད་ཤིང་རྟར་བསྡད་ནས་གྷི་རན་མ་དྷེ་རི་དྷི་ཨི་ཏིར་སླེབས་རྗེས། ཤིང་རྟ་ལས་
བབས་ཏེ་གོམ་སྟབས་མྱུར་མོས་རི་སྟེང་གི་ཕྱོགས་སུ་སོང་བ་ཡིན། རི་སྒང་སྟེང་དུ་ག་ས་
གར་གྲིབ་བསིལ་སྣུམ་པོས་གཡོགས་འདུག་ཅིང་མཁའ་དབུགས་དྭངས་ཤིང་གཙང་ལ་
བསིལ་ཞིང་སྙོམས། ང་ཚོས་སྤང་ཐང་གི་ངོས་ནས་མགོ་རྟིང་འགྲིལ་བ་དང་། ཆུ་ཕྲན་གྱི་
འགྲམ་ནས་ཁ་ངོ་བཀྲུས་ལ། ནགས་མའི་ཁྲོད་དུ་ས་ལྡིང་གནམ་ལྡིང་བྱས། ཁོ་རེ་ཏི་རྒན་
པས་སྟོད་གོས་ཕུད་ནས་ཕྲག་པར་གཟར་ཏེ་ཐག་རིང་ན་ང་ཚོའི་རྗེས་བསྙེགས་ནས་ཡོང་
གིན་འདུག་ཅིང་། ཡོང་ཞོར་དུ་རྒྱུ་ཅུ་གང་གིས་བྱས་པའི་གང་ཟའི་ནང་དུ་དུ་བ་རྔུབ་པ་
དང་། ད་དུང་རྒྱུན་ཆད་མེད་པར་ང་ཚོར་དོར་མ་རལ་དུ་མི་འཇུག་པའི་གསལ་འདེབས་
བྱེད། ཕེ་རེ་ཁོ་སིས་འགྲོ་ཞོར་དུ་ཁ་ཤུ་འབུད་པར་བྱེད། ངས་སྔོན་ཆད་ཁོས་ཁ་ཤུ་འབུད་
པ་གཏན་ནས་ཐོས་མ་མྱོང་། ཁོ་རེ་ཏིས་ལམ་དུ་འགྲོ་ཞོར་དུ་དངོས་པོ་རྣམ་པ་སྣ་ཚོགས་
ཤིག་བཟོ་བཞིན་འདུག །ལྟས་ངན་ཆུང་ཆུང་འདིས་བཟོ་མི་ཤེས་པ་གཅིག་ཀྱང་མི་
འདུག །ཁོས་ཁོའི་མཛུབ་མོའི་རིང་ཚད་ལས་མེད་པའི་གྲི་ཆུང་གིས་ཆུ་འཁོར་ཆུང་
ངུ་དང་། ཁ་དབྲག་ཆུང་ངུ་། ཆུ་མདའ་ཆུང་ངུ་སོགས་བཟོས་པར་མ་ཟད། ད་དུང་ནམ་
ཡང་གཞན་ལ་རོགས་བྱས་ཏེ་དངོས་པོ་འཁུར་བར་བྱེད། ཁོའི་བསྣམས་པའི་དངོས་
པོའང་ཧ་ཅང་ལྕི་སྟེ་རྔུལ་ཆུས་ཕྲག་རྒྱབ་བརླན་ཡོད་ནའང་། ཁོས་སྔར་བཞིན་ཁ་ཤྭ་ཆུང་
ངུ་ཞིག་དང་འདྲ་བར་བདེ་ལྕག་འཁྱུག་པོ་འདུག དྷེ་རོ་སིས་རྒྱུན་དུ་གོམ་པ་ལེན་
མཚམས་བཞག་ནས་ང་ཚོར་མིག་མདུན་དུ་ཡོད་པའི་སྐྱེ་དངོས་དང་གྲོག་སྦུར་གྱི་མིང་
ངོ་སྤྲོད་བྱེད། ཁོས་ཇི་ལྟར་འདི་འདྲའི་མང་པོ་ཞིག་རྟོགས་པར་གྱུར་པ་ང་ལ་མཚོན་ན་
གསང་བ་ལྐོག་གྱུར་ཅིག་རེད། གྷར་རོ་ནེས་སྒོང་ཕྱེ་ཟ་བཞིན་དུ་སྐད་ཆ་ཅི་ཡང་མི་བཤད།
སྙིང་རྗེའི་ཡུལ་དུ་གྱུར་པའི་གྷར་རོ་ནེ་ནི་ཡུམ་ཆེན་ཚེ་ལས་འདས་པ་ནས་བཟུང་། སྒོང་
ཕྱེ་ཟོས་ནའང་སྔོན་ཆད་ལྟ་བུའི་རོ་ཡོད་བྲོ་ཡོད་ཅིག་མིན་འདུག །ཡིན་ནའང་ཁོ་ནི་སྔར་
བཞིན་ཁོ་ཡིན་པ་སྟེ། སྒོང་ཕྱེ་བཞིན་དུ་མི་གཤིས་ཧ་ཅང་ལེགས་ཤིང་། གྲོག་མོ་བརྒལ་
བའི་སྐབས་སུ་ཁོ་བརྒྱུགས་ཏེ་གྲོག་མོའི་ཕར་ཁར་བུད་རྗེས། མི་སུ་ཡིན་ལ་མི་བལྟ་བར་
ལག་པ་བརྐྱངས་ནས་ང་ཚོ་ཡར་འཐེན་པར་བྱེད། ཕེ་རེ་ཁོ་སི་ནི་ཆུང་ངུའི་དུས་སུ་བ་
གླང་གིས་རྭ་རྡུང་ཁེལ་ཏེ། ད་ལྟ་བ་གླང་མཐོང་བ་ན་ཧ་ཅང་སྐྲག་གིན་འདུག།དེར་བརྟེན་
བ་གླང་ལམ་དུ་འགྲོ་ཐེངས་རེར་གྷར་རོ་ནེ་བར་དུ་བུད་ནས་འགོག་སྲུང་བྱེད། ང་ཚོ་ཐད་
ཀར་སན་ཏ་མར་གྷེ་རི་ཐའི་བར་དུ་སོང་ཞིང་། དེ་ནས་རིའི་གདོང་ཁ་བརྒྱུད་ནས་
མཆོངས་ལྡིང་དང་འགྲེ་ལོག་རྒྱག་ཞོར་ཐུར་ལམ་དུ་བབས་ངོ་གདོང་རེ་རེ་ནི་ཀུ་ཤུ་
བཞིན་དུ་དམར་པོར་གྱུར་འདུག །ཕེ་རེ་ཁོ་སི་ནི་སྡོང་ཕྲན་གྱི་གསེང་དུ་འགྱེལ་ཏེ་སྟོད་
གོས་རལ་བར་བྱས་འདུག་པས། ཁོ་རང་ཞེ་འཚེར་ནས་དེ་གར་ལངས་འདུག །གྷ་རོ་ཧྥིའི་
ཁུག་མའི་ནང་དུ་རྒྱུན་དུ་འཚེམ་ཁབ་ཅིག་བཅུག་ཡོད་པས། ཁོས་མྱུར་དུ་འཚེམ་བཟོ་
བྱས་ཏེ་བལྟས་ན་མི་ཚོར་བ་ཞིག་བྱས་སོང་། ཕེ་རེ་ཁོ་སིས་ཡང་ནས་ཡང་དུ་“དགོངས་
དག་ཞུ། དགོངས་དག་ཞུ” ཟེར་མོད། འཚེམ་བཟོ་བྱས་ཚར་རྗེས་ཁོ་རང་དེ་མ་ཐག་ཏུ་
བརྒྱུགས་བྱུང་། གྷ་རོ་ཧྥི་ཡིས་ལམ་བར་ནས་ཀྱང་དུས་ཚོད་འཕྲོ་བརླག་ཏུ་མི་གཏོང་བར།
འགྲོ་ཞོར་དུ་རློན་ཟ་བྱས་ཆོག་པའི་རི་སྐྱེས་སྔོ་ཚོད་བཏུ་བ་དང་། འབུ་ཨ་ར་ར་འཛིན་ལ།
སྟེང་ངོས་སུ་ཟེར་མ་འཁྱུག་གིན་པའི་རྡོ་བ་ཞིག་ཡིན་ཡང་། ནང་དུ་གསེར་དངུལ་འདྲེས་
ཀྱང་སྲིད་སྙམ་ནས་བཏུས་ཏེ་ཁུག་མའི་ནང་ཉར་བར་བྱེད། ལྗོན་གྲིབ་ཀྱི་འོག་དང་ཉི་
འོད་ཀྱི་གཞི་གང་ཡིན་ཡང་། རི་སྟེང་དང་རི་འདབས་སམ། རི་བོར་བརྒལ་བའམ་ལམ་
ཕྲན་དུ་འགྲོ་བ་གང་ཡིན་རུང་། ང་ཚོ་སོང་ཞིང་བརྒྱུགས་ལ། ལྡིང་ཞིང་འགོས་ཏེ། མཇུག་
མཐར་ལུས་ཡོངས་རྔུལ་ཆུས་བརླན་ཞིང་དབུགས་ཧལ་ཧལ་ངང་རི་ཆུང་ཞིག་རྩེ་རུ་བུད་
ཅིང་། དེ་ནས་སྤང་སྟེང་དུ་བསྡད་ནས་བཟའ་བཏུང་བྱས། མགོ་བོ་བཏེགས་ནས་བལྟས་
པ་ན། མིག་མདུན་ཡོངས་རྫོགས་ཕ་མཐའ་ཡས་པའི་བདེ་ཐང་རེད། དེ་ལས་རྒྱང་རིང་བ་
ནི་གཡུ་འབྲུག་འཁྱུག་པ་ལྟ་བུའི་ཨེ་ཨོལ་ཕི་རི་རྒྱུད་དང་དངུལ་འོད་ལམ་ལམ་གྱི་གངས་
ཀྱི་རི་རྩེ་རེད། ཚང་མ་ལྟོགས་དྲགས་ཏེ་རྔམ་ཟ་རྔམ་འཐུང་བྱེད་མགོ་བརྩམས། ཁོ་རེ་ཏི་
རྒན་པས་ཤ་རྒྱུ་གཏུབ་རྗེས་ནན་ཀྭའི་ལོ་མའི་ཁུད་དུ་བཞག་ནས་ཚང་མར་བགོས་སོང་།
ང་ཚོས་ཟ་ཞོར་དུ་དགེ་རྒན་ལ་དཔྱད་བརྗོད་བྱེད་མགོ་བརྩམས་ཏེ། སློབ་གྲོགས་དང་
མཇུག་རྒྱུགས་ཀྱི་དོན་དག་བརྗེད་པར་གྱུར། ཕེ་རེ་ཁོ་སིས་བཟའ་བར་ཅུང་དོགས་མི་
བདེ་བར་བྱེད་མོད། གྷར་རོ་ནེས་རང་ཉིད་ཀྱི་ཆེས་བཟང་བའི་སྐོར་བསལ་ནས་ཁོའི་ཁ་
ནང་དུ་ཤུགས་ཀྱིས་བཙུད་སོང་། ཁོ་རེ་ཏི་ནི་ཁོའི་ཡབ་ཆེན་གྱི་འཁྲིས་སུ་དཀྱིལ་ཀྲུང་
གིས་ཙོག་སྟེ་ཕ་བུ་གཉིས་ལྷན་དུ་བསྡད་ཅིང་། གཉི་གའི་གདོང་ཁྱིམ་དམར་ལྷག་གེར་
ཡོད་པ་དང་། དགོད་པའི་ཚེ་ན་ཧ་ཅང་དཀར་བའི་སོ་ཕྲེང་ཕྱིར་མངོན་ཡོང་བས། ཕ་བུ་
གཉིས་ཀ་རེད་ཟེར་བ་ལས་ཕུ་ནུ་གཉིས་ཀ་རེད་ཟེར་ན་འོས་པར་སྣང་། ཁོ་རེ་ཏི་རྒན་པས་
ཧ་ཅང་དགའ་བའི་ངང་ཆང་འཐུང་སྟེ། ང་ཚོའི་འཐུང་ལྷག་ཏུ་གྱུར་པའི་སྐྱི་ཁུག་ཕྱེད་
ཙམ་གྱི་ཆང་དང་། ཀོང་བུའི་ནང་གི་ཆང་ཚང་མའང་ཁོང་གིས་ཞབས་ཏག་བརྒྱབ་སོང་།
ད་དུང་ང་ཚོར་བཤད་རྒྱུར། “ཁྱོད་ཚོ་དཔེ་ཆ་འདོན་པའི་བྱིས་པ་འདི་དག་གིས་ཆང་
འཐུང་ན་མི་ལེགས།དེ་ལས་ཤིང་ཆ་འཚོང་མཁན་གྱིས་ཆང་འཐུང་དགོས་པ་རེད” ཟེར་
བ་དང་། དེ་ནས་ཁོང་གི་བུ་ཡི་སྣ་ནས་གཅུ་ཙམ་བྱས་ཏེ་ང་ཚོར། “གཅེས་ཕྲུག་ཚོ། ཁྱོད་
ཚོས་ལྟས་ངན་འདི་ལ་གཅེས་སྲུང་བྱེད་དགོས། ཁོ་ནི་མི་གཞུང་དྲང་ཤ་སྟག་ཅིག་ཡིན།
འདི་ནི་ངས་ཚིག་ཐག་ཆོད་པོས་བཤད་པ་ཡིན” ཟེར། གྷར་རོ་ནེ་མ་གཏོགས་ང་ཚོ་ཚང་
མ་བགད་བྱུང་། ཁོ་རེ་ཏི་རྒན་པས་སླར་ཡང་ཆང་ཁམ་གང་འཐུང་ནས། མུ་མཐུད་དུ་
བཤད་རྒྱུར། “ཡིད་ཕངས་པ་ལ་ཨང་། ད་ལྟ་ཁྱོད་ཚོ་ལྷན་དུ་བསྡད་ནས་ཚང་མ་གྲོགས་
པོ་བཟང་པོ་རེད། ད་དུང་ལོ་འགའ་འགོར་ན་སུས་ཤེས་རྒྱུ། ཨེན་རི་ཁོ་དང་དྷེ་རོ་སི་
གཉིས་ཀས་ལས་འཛིན་པའམ་དེ་ལས་གཞན་པའི་ལས་ཀ་ཞིག་གཉེར་སྲིད། ཁྱོད་ཚོ་
བཞི་པོས་ཚོང་ཁང་ནང་དུ་ཚོང་རྒྱག་པའམ་དོན་ཅི་ཞིག་བསྒྲུབ་ཀྱང་། ཚང་མའས་
ཕན་ཚུན་གྱི་གནས་ཚུལ་མི་ཐོས་ཀྱང་སྲིད། ཁྱོད་ཚོ་སྤུན་ཟླ་འདི་དག་གཏན་གྱེས་སུ་
གྱུར་པ་རེད” ཟེར། “དེ་འདྲ་ག་ལ་སྲིད།” དྷེ་རོ་སིས་དེ་མ་ཐག་ཏུ་དགག་ལན་སྤྲད་
བྱུང་། “ང་ལ་མཚོན་ན།·གྷར་རོ་ནེ་ནམ་ཡང་གྷར་རོ་ནེ་ཡིན་ཞིང་། ཕེ་རེ་ཁོ་སི་ནམ་
ཡང་ཕེ་རེ་ཁོ་སི་ཡིན། གཞན་ཚང་མའང་གཅིག་མཚུངས་ཡིན། ང་རང་ཨུ་རུ་སུའི་
ཧྲ་ཧོང་གོང་མར་གྱུར་ཀྱང་གཅིག་མཚུངས་ཡིན། ཁོ་ཚོ་གང་དུ་ཕྱིན་ན་ངའང་དེ་རུ་
འགྲོ་རྒྱུ” ཟེར། “དེ་ལྟར་ཡིན་པར་སྨོན།” ཁོ་རེ་ཏི་རྒན་པས་སྐྱི་ཁུག་ཡར་བཏེགས་
ནས་བསྟོད་ར་བྱས་སོང་། “དེ་ལྟར་བཤད་རིགས། ཧ་ཅང་བཟང་། ཤོག །ཞབས་ཏག་
རྒྱག །སློབ་གྲོགས་བཟང་པོ་ཁྲི་ལོར་ཤོག སློབ་གྲྭ་ཁྲི་ལོར་ཤོག དབུལ་ཕྱུག་མཆོག་དམན་
གང་ཡིན་ཡང་། སློབ་གྲྭས་ཁྱོད་ཚོ་ཁྱིམ་ཚང་གཅིག་གི་མི་ལྟར་བསྒྱུར་སོང” ཟེར་བས།
ང་ཚོས་མཉམ་དུ་ཀོང་བུ་བཏེགས་ནས་ཁོང་གི་སྐྱི་ཁུག་ལ་ཐུག་བརྒྱབ་པ་དང་། དེ་ནས་
འཐུང་ཐེངས་གཅིག་གིས་ཞབས་ཏག་བརྒྱབ། ཁོ་རེ་ཏི་རྒན་པ་ཡར་ལངས་ཤིང་། ཆེས་
མཇུག་མཐའི་ཆང་ཁམ་གང་དེ་འཐུངས་རྗེས། སྐད་བརྒྱབ་སྟེ། “སྟོང་ཤོག་ཞེ་དགུ་པའི་
སྒར་ཚོ་བཞི་པ་ཁྲི་ལོར་ཤོགགཅེས་ཕྲུག་ཚོ།གལ་ཏེ་ཁྱོད་ཚོ་དམག་ལ་ཞུགས་ནའང་།ང་
ཚོ་བཞིན་དུ་བློ་བརྟན་འགྱུར་མེད་ཡིན་དགོས” ཟེར། དུས་ཚོད་མི་སྔ་བར་འདུག་པས།
ང་ཚོས་གླུ་དབྱངས་ལེན་བཞིན་བྱ་འཕུར་བ་ལྟར་བརྒྱུགས་ནས་རི་ལས་བབས་ཤིང་།
དཔུང་རྡང་སྦྲེལ་ནས་ལམ་ཐག་རིང་པོ་ཙམ་ལ་སོང་། པའོ་ཧི་གཙང་པོའི་ཉེ་འདབས་སུ་
སླེབས་དུས་མུན་རུབ་སོང་། བགྲང་ལས་འདས་པའི་སྲིན་བུ་མེ་འཁྱེར་གྱིས་བར་སྣང་དུ་
གར་སྟབས་སྒྱུར་གྱིན་འདུག །སི་ཏ་ཏུའུ་ཏོ་ཐང་ཆེན་ནས་ཕན་ཚུན་ལ་གྱེས་ཕྱག་ཕུལ་
བར་མ་ཟད། ད་དུང་གཟའ་ཉི་མའི་ཉིན་ལ་མཉམ་དུ་ཝི་ཏོ་རི་ཨོ་ཟློས་གར་ཁང་ནས་
མཚན་སྦྱོང་སློབ་གྲྭའི་སློབ་མར་བྱ་དགའ་གནང་བའི་མཛད་སྒོར་བལྟ་རུ་འགྲོ་བའི་ཁ་
ཆད་བྱས། དེ་རིང་གི་ཉིན་མོར་ཧ་ཅང་སྤྲོ་སྐྱིད་ལྡན་སོང་། གལ་ཏེ་སྙིང་རྗེའི་ཡུལ་དུ་གྱུར་
པའི་ངའི་བུད་མེད་དགེ་རྒན་ལ་མ་འཕྲད་པ་ཡིན་ན། ང་རང་ཁྱིམ་དུ་འབྱོར་དུས་ཅི་
འདྲའི་ཡིད་སེམས་སྐྱིད་པོ་ཞིག་ཡིན་རྒྱུ་རེད་ཨང་། ང་རང་སྐས་སྟེང་ནས་ཡར་འཛེགས་
དུས་ཁོ་མོར་འཕྲད་བྱུང་། ཁོ་མོ་ད་སོ་མར་ངེད་ཚང་ནས་ཡོང་བ་ཡིན་འདུག །ཁོ་མོས་ང་
རང་ངོས་ཟིན་མ་ཐག་ངའི་ལག་པ་ནས་འཆང་སྟེ། ངའི་རྣ་འགྲམ་དུ་གཏད་ནས། “བདེ་
མོ་བྱོས། ཨེན་རི་ཁོ། ང་རང་བརྗེད་དུ་མ་འཇུག” ཟེར། ངས་ཁོ་མོ་བཤུམ་བཞིན་ཡོད་
པར་མཉམ་འཇོག་བྱས་སོང་། ང་རང་སྐས་སྟེང་དུ་ཕྱིན་ནས་ཁྱིམ་དུ་འཛུལ་རྗེས་ཡུམ་
ཆེན་ལ། “ང་རང་ངའི་དགེ་རྒན་དང་འཕྲད་བྱུང” ཞེས་བཤད། ཡུམ་ཆེན་གྱི་མིག་
མཐའ་དམར་པོར་གྱུར་འདུག་ཅིང་། ལན་དུ་“ཁོ་མོ་ཁྱིམ་ནང་དུ་ཉལ་ཏེ་ངལ་གསོ་བྱ་
དགོས་འདུག” གསུངས་པ་དང་། ཡང་ཡུམ་ཆེན་གྱིས་ཡིད་སེམས་ཧ་ཅང་སྐྱོ་བའི་ངང་
ང་ལ་གཟབ་ལྟ་བྱེད་བཞིན། “ཉམ་ང་བའི་ཁྱོད་ཀྱི་དགེ་རྒན་ནད་ཚུལ་ཧ་ཅང་ལྕི་
འདུག” གསུངས་སོང་།།

ངལ་རྩོལ་པའི་བྱ་དགའ་གནང་བའི་མཛད་སྒོ།
ཚེས་ཉེར་ལྔ་ཉིན། རེས་གཟའ་ཉི་མ།

དེ་རིང་ང་ཚོས་ཁ་ཆད་བྱས་པ་ལྟར། ཝི་ཏོ་རི་ཨོ་ཟློས་གར་ཁང་དུ་ངལ་རྩོལ་པར་
བྱ་དགའ་གནང་བའི་མཛད་སྒོར་བལྟ་རུ་སོང༌། ཟློས་གར་ཁང་གི་བཀོད་སྒྲིག་ནི་ཟླ་
གསུམ་པའི་ཚེས་བཅུ་བཞི་ཉིན་དང་འདྲ་བར་ཧ་ཅང་གཟབ་རྒྱས་ཆེ་འདུག །ཟློས་གར་
ཁང་དུ་མི་ཡིས་ཡོངས་སུ་ཁེངས་འདུག་ཅིང་། ཕལ་ཆེར་ཚང་མ་ངལ་རྩོལ་པའི་ཁྱིམ་མི་
ཡིན་འདུག །མཉམ་ལེན་སློབ་གྲྭའི་སློབ་གྲོགས་ཕོ་མོ་རྣམས་ཆིག་ཐོག་གི་གྲལ་དཀྱིལ་
མདུན་མར་བསྡད་དེ། ཁི་ལེ་རྨི་ཡར་གཡུལ་ཤི་ཐེབས་པའི་དཔོན་དམག་ལ་ཕུལ་བའི་
གླུ་དབྱངས་ཤིག་བླངས་ལ། གླུ་དབྱངས་བླངས་ཚར་མ་ཐག་མི་ཡོངས་རྫོགས་ཡར་ལངས་
ནས་ཐལ་མོ་བརྡབས་ཏེ་དགའ་འབོད་བྱས་པས། སློབ་མ་ཚོས་སླར་ཡང་མགོ་ནས་
མཇུག་ཏུ་བསྐྱར་ལེན་བྱས་སོང་། གླུ་དབྱངས་བླངས་ཚར་རྗེས། བྱ་དགའ་ཐོབ་མཁན་
རྣམས་སྟེགས་བུའི་སྟེང་དུ་ཕྱིན་ནས་བྱ་དགའི་གཟེངས་རྟགས་བླངས་པ་རེད། ཧྲི་ཀྲང་
དང་ཞིང་ཆེན་གྱི་ལྟ་རྟོག་པ། དེ་ལས་གཞན་པའི་དཔོན་རིགས་དག་གིས་ཁོ་ཚོར་དཔེ་
ཆ་དང་བྱ་དགའི་དངུལ། མཐར་ཕྱིན་འཛིན་ཡིག །བྱ་དགའི་གཟེངས་རྟགས་བཅས་
གནང་། ཆིག་ཐོག་གི་གྲལ་དཀྱིལ་མདུན་མའི་ཟུར་ཞིག་ཏུ་ངས་ཞལ་མཁན་ཆུང་ངུ་
མཐོང་བྱུང་།ཁོའི་གཡས་སུ་ཁོའི་ཡུམ་ཆེན་དང་གཡོན་དུ་སློབ་གཙོ་བཞུགས་འདུག་ལ།
ཁོའི་རྒྱབ་ཕྱོགས་སུ་མགོ་སྐྲ་ཡོངས་རྫོགས་དམར་པོ་ཡིན་པའི་ངའི་ལོ་རིམ་གཉིས་པའི་
སྐབས་ཀྱི་དགེ་རྒན་བསྡད་འདུག །ཐོག་མར་སྟེགས་བུའི་སྟེང་དུ་ཕྱིན་ནས་བྱ་དགའ་
ལེན་མཁན་ནི་མཚན་མོའི་སློབ་གྲྭའི་རི་མོ་འཛིན་གྲྭའི་སློབ་མ་རེད། རྒྱན་ཆས་བཟོ་
མཁན་དང་རྐོ་དཀྲོལ་མཁན། རྡོ་བརྐོས་པར་འདེབས་བཟོ་པ། ད་དུང་ཤིང་བཟོ་དང་ཞལ་
རྒྱག་མཁན་སོགས་འདུག །དེའི་རྗེས་ནས་ཚོང་ལས་སློབ་གྲྭའི་སློབ་མ་རེད། དེར་མཐུད་
ནས་གླུ་དབྱངས་ཆེད་ལས་སློབ་གྲྭའི་སློབ་མ་རེད་ཅིང་། དེའི་ཁྲོད་དུ་ཕལ་ཆེ་བ་ལོ་ཆུང་
གཞོན་ནུ་མ་དང་བུད་མེད་ངལ་རྩོལ་པ་རེད། ཁོ་མོ་ཚོས་ལུས་ལ་དུས་ཆེན་གྱི་གཟབ་
གོས་གྱོན་ཅིང་དགའ་བའི་འཛུམ་མདངས་འཚེར་གྱིན་འདུག་པས། མི་ཚང་མས་ཐལ་
མོ་བརྡབས་ཏེ་ཁོ་མོ་ཚོར་རྟེན་འབྲེལ་ཞུས། ཆེས་མཇུག་མཐར་སྟེགས་བུའི་སྟེང་དུ་
སླེབས་པ་ནི་སློབ་ཆུང་རིམ་པའི་མཚན་སློབ་སློབ་མ་རེད། སྐབས་འདིར་དངོས་གནས་
དོན་སྙིང་འདུག་སྟེ། ཁོ་ཚོའི་ལོ་ཚོད་འདྲ་མཉམ་མིན་ལ་ཆེད་ལས་ཀྱང་གཅིག་
མཚུངས་མིན་པ་དང་། ལུས་ཀྱི་གྱོན་གོས་ཁ་ཁ་སོ་སོ་རེད། དབུ་སྐྲ་དུང་ལྟར་དཀར་བའི་
བགྲེས་སོང་འདུག་ཅིང་། བཟོ་གྲྭའི་ནང་ལས་ཀ་ལས་ཀྱིན་པའི་སྟག་ཤར་གཞོན་ནུ་
ཡོད་པ་དང་། ད་དུང་གདོང་ཡོངས་སྨ་ར་ནག་པོས་ཁེབས་པའི་ངལ་རྩོལ་བཟོ་པའང་
འདུག །ལོ་ན་གཞོན་པའི་སྐོར་སྟེགས་བུའི་སྟེང་དུ་རང་ཚུགས་དོད་པོ་ཡོད་ནའང་། ལོ་
ན་རྒན་པ་རྣམས་ནི་འཚེར་སྣང་ངང་སྡོད་བཟོད་མི་བདེ་བར་འདུག མི་རྣམས་ཀྱིས་ལོ་
ན་ཆེས་བགྲེས་པ་དང་ལོ་ན་ཆེས་ཆུང་བའི་བྱ་དགའ་ཐོབ་མཁན་ལ་ཐལ་མོ་བརྡབས་
ཏེ་བསྔགས་བརྗོད་བྱེད། ཡིན་ནའང་དེ་སྔོན་དང་མི་འདྲ་ས་གཅིག་ཡོད་པ་ནི་མི་
གཅིག་ཀྱང་གད་མོ་མི་དགོད་པ་དེ་རེད་ཅིང་། མི་ཚང་མའི་རྣམ་འགྱུར་ཧ་ཅང་རྣལ་
ཞིང་གཟབ་ནན་དུ་འདུག །བྱ་དགའ་ཐོབ་མཁན་མང་པོའི་ལྕམ་མོ་དང་བུ་ཕྲུག་སྟེགས་
བུའི་གཤམ་དུ་ཡོད་པས། བྱིས་པ་ཆུང་ངུ་འགའ་རེས་རང་ཉིད་ཀྱི་ཡབ་ཆེན་སྟེགས་
བུའི་སྟེང་དུ་ཕྱིན་པ་མཐོང་འཕྲལ། སྐད་ཆེན་པོས་ཡབ་ཆེན་གྱི་མིང་ནས་འབོད་ཅིང་།
ཡབ་ཆེན་གྱི་ཕྱོགས་སུ་འཁོར་ནས་ལག་པ་གཡུག་གཡུག་གིས་རྟེན་འབྲེལ་ཞུ། ད་དུང་
ཞིང་པ་དང་ཟོག་སྐྱེལ་བཟོ་པའང་སྟེགས་བུའི་སྟེང་དུ་ཕྱིན་ནས་བྱ་དགའ་བླངས་སོང་།
ཁོ་ཚོ་ནི་ཝོན་ཁོམ་པ་ཉི་སློབ་ཆུང་ནས་ཡོང་བ་རེད་ཅིང་། ངའི་ཡབ་ཆེན་གྱིས་ངོ་ཤེས་
པའི་ལྷམ་འབྱིད་མཁན་ཞིག་ཀྱང་སྟེགས་བུའི་སྟེང་དུ་ཕྱིན་སོང་། ཁོ་ནི་ཆི་ཏ་བྷེལ་ལ་
སློབ་ཆུང་ནས་ཡོང་བ་རེད་ཅིང་། ཞིང་ཆེན་ལྟ་རྟོག་པས་ཁོ་ལ་མཐར་ཕྱིན་འཛིན་ཡིག་
གནང་བྱུང་། བྱད་དབྱིབས་གྱད་མི་དང་འདྲ་བའི་སྐྱེས་པ་སྟོབས་ཆེན་ཞིག་ཁོའི་རྗེས་
འབྲངས་ནས་སྟེགས་བུར་བུད་བྱུང་། ངའི་ཚོར་བ་ཞིག་ལ་ཁོ་ནི་སྔོན་ཆད་གང་ཞིག་
ནས་མཐོང་མྱོང་བའི་སྣང་བ་སྐྱེས་རེད། ཁོ་ནི་ཞལ་མཁན་ཆུང་ངུའི་ཡབ་ཆེན་
རེད། ངའི་ཡིད་དུ་གསལ་པོར་དྲན་བྱུང་། ངས་ཁོང་ཚང་གི་གནམ་ཁང་ནས་ཁོ་རང་
མཐོང་བ་ཡིན་ལ། སྐབས་དེར་ཁོང་གིས་ནད་བྱུང་ཡོད་པའི་བུ་ཆུང་གི་མལ་ཁྲིའི་
མཐའ་རུ་བསྲུངས་འདུག །ཁོང་ལ་བྱ་དགའ་ཨང་གཉིས་པ་ཐོབ་སོང་། ངས་མྱུར་མོར་
སྐེ་དཀྱོགས་ནས་ཁོང་གི་བུ་ཞལ་མཁན་ཆུང་ངུའི་ཕྱོགས་སུ་བལྟས་པ་ན། ཁོས་ཏག་
ཏག་ཁོའི་ཡབ་ཆེན་གྱི་ཕྱོགས་སུ་བལྟས་འདུག་ཅིང་། མིག་ཟུང་དུ་འོད་ཡུག་ཡུག་གི་
མཆི་མ་ཞིག་འཁྱིལ་ཡོད་ནའང་། ཁོས་རི་བོང་གི་ལད་མོ་བྱེད་པའི་རྫུ་ལ་བརྟེན་ནས་
སེམས་ཁོང་གི་སྤྲོ་ཤུགས་འགེབས་ཐབས་བྱེད། ཏག་ཏག་སྐབས་དེར་ཡང་བསྐྱར་ཐལ་
མོ་རྡེབ་སྒྲ་གྲགས་བྱུང་། ངས་སྟེགས་བུའི་ཕྱོགས་སུ་བལྟས་པ་ན། མ་གཞི་དུ་ཁུང་བསལ་
བའི་བཟོ་པ་ཆུང་ཆུང་ཞིག་རེད། ཁོའི་ངོ་གདོང་གཙང་མར་བཀྲུས་ཡོད་ནའང་། ལུས་
ལ་གྱོན་པ་སྔར་བཞིན་ལས་ཀ་ལས་དུས་ཀྱི་ལྭ་བ་ཡིན་འདུག །ཧྲི་ཀྲང་གིས་ཁོའི་ལག་
པར་འཇུས་ཁོ་ལ་སྐད་ཆ་བཤད་བཞིན་པའི་སྒང་རེད། དུ་ཁུང་བསལ་མཁན་གྱི་རྗེས་
སུ་སྟེགས་བུའི་སྟེང་དུ་འབུད་མཁན་ནི་མ་བྱན་ཞིག་ཡིན་པ་དང་། དེའི་འཕྲོར་མཐུད་
ནས་ར་ཡི་ནེ་རི་སློབ་ཆུང་ནས་ཡོང་བའི་གྲོང་ཁྱེར་སྲིད་དོན་ཁང་གི་གཙང་སྦྲ་བྱེད་
མཁན་ཞིག་རེད། ངའི་སེམས་ནང་གི་ཚོར་བ་ཅི་འདྲ་ཞིག་ཡིན་པ་དེ་རང་ཉིད་ཀྱིས་
ཀྱང་བཤད་མི་ཤེས་པར་འདུག །ཕལ་ཆེར་སེམས་ཁོང་དུ་དགའ་ཞེན་དྲག་པོ་ཞིག་
དང་། མོས་གུས་ཀྱི་བརྩེ་དུང་ཞིག་གིས་ཁེངས་པ་དང་མཚུངས། ངའི་སེམས་སུ། བྱ་
དགའ་འདི་ནི་ངལ་རྩོལ་པའང་ཡིན་ལ། ཞོར་དུ་ཡབ་ཆེན་གྱི་འགན་ཡང་འཁུར་
བཞིན་པའི་མི་ཡོད་ཚད་ལ་མཚོན་ན་ཅི་འདྲའི་རིན་ཐང་བྲལ་བ་ཞིག་རེད་ཨང་། ཁོ་
ཚོར་མཚོན་ན་དཀའ་སྡུག་གི་སྟེང་དུ་ད་དུང་དཀའ་སྡུག་ཅི་འདྲའི་མང་པོ་མྱོང་དགོས་
པ་དང་། མ་གཞི་ནས་ངལ་གསོ་བྱ་དགོས་པའི་དུས་ཚོད་ཅི་འདྲ་མང་པོ་ཞིག་ཁོ་ཚོས་
བཙིར་ཐོན་བྱ་དགོས་ལ། སྡུག་རུས་ཅི་འདྲ་མང་པོ་ཞིག་ཕྱིར་བཏོན་ཏེ། ཁོ་ཚོའི་དཔེ་
ཆར་མི་གོམས་པའི་ཀླད་པ་དང་ངལ་རྩོལ་གྱིས་རྩུབ་པོར་གྱུར་པའི་ལག་ཟུང་ལ་ཁ་ལོ་
བསྒྱུར་དགོས་པ་རེད་ཨང་། བཟོ་གྲྭ་ཞིག་ཏུ་ལས་ཀ་བྱེད་བཞིན་པའི་བྱིས་པ་ཞིག་
སྟེགས་བུའི་སྟེང་དུ་བྱ་དགའ་ལེན་དུ་སླེབས་བྱུང་། ཚང་ཤེས་ཐུབ་སྟེ། དོན་དག་འདིའི་
ཆེད་དུ་ཁོའི་ཡབ་ཆེན་གྱི་ལྭ་བ་ཁོ་ལ་གཡར་བ་ཡིན་འདུག །ཧ་ཅང་རིང་བའི་ཕུ་ཐུང་
གཡུག་གིན་འདུག་ཅིང་། སྟེགས་བུར་འགོས་རྗེས་ཕུ་ཐུང་བརྗེས་ཏེ་བྱ་དགའ་ལེན་
དགོས་པ་བྱུང་བས། མི་མང་པོ་ཞིག་བགད་བྱུང་། ཡིན་ནའང་དགོད་སྒྲ་དེ་དེ་མ་ཐག་ཏུ་
ཐལ་མོ་རྡེབ་སྒྲས་ཟིལ་གྱིས་མནན་སོང་། དེར་མཐུད་ནས་ཀླད་པ་སྤྱི་ཐེར་དུ་གྱུར་ཅིང་
སྨ་ར་དཀར་པོ་ཡིན་པའི་བགྲེས་སོང་ཞིག་སྟེགས་བུའི་སྟེང་དུ་བྱ་དགའ་ལེན་དུ་
སླེབས། དེ་ཡི་རྗེས་སུ་བྱ་དགའ་ལེན་དུ་སླེབས་པ་ནི་ང་ཚོའི་སློབ་གྲྭའི་མཚན་སློབ་ཀྱི་
མེ་སྒྱོགས་དམག་མི་དང་། ད་དུང་ཁྲལ་ལེན་ཉེན་རྟོག་པ་དང་སློབ་གྲྭའི་སྒོ་སྲུང་ཡིན་
པའི་གྲོང་ཁྱེར་སྲིད་དོན་ཁང་ཉེན་རྟོག་པ་དེ་དག་རེད། ཆེས་མཇུག་མཐར། མཚན་
སློབ་ཀྱི་སློབ་མ་ཚོས་ཡང་བསྐྱར་ཁི་ལེ་རྨི་ཡར་གཡུལ་ཤི་ཐེབས་པའི་དཔོན་དམག་ལ་
ཕུལ་བའི་གླུ་དབྱངས་དེ་བླངས་བྱུང་། ཡིན་ཡང་ཐེངས་འདིའི་གླུ་སྐད་ལ་བློ་ཁ་མཐོན་
པོའི་སྤྲོ་སེམས་ཀྱིས་ཁེངས་ཤིང་། སེམས་གཏིང་གིས་བརྩེ་དུང་ཡོངས་སུ་བརྡོལ་
འདུག །མི་རྣམས་ཀྱིས་ཡང་བསྐྱར་ཐལ་མོ་བརྡབས་མ་བྱུང་མོད། འོན་ཀྱང་ཚང་མར་
སེམས་འགུལ་ཟབ་མོ་ཐེབས་ཤིང་། གོ་རིམ་ལྟར་དལ་བ་དལ་བུར་ཟློས་གར་ཁང་གི་
སྒོར་བུད་བྱུང་། ཅུང་མ་འགོར་བར་སྲང་ལམ་དུ་མི་ཚོགས་ཀྱིས་ཁེངས་སོང་། དུད་ཁུང་
བསལ་བའི་བྱིས་པ་ཟློས་གར་ཁང་གི་སྒོ་ཁར་ལངས་ཤིང་། ལག་ཏུ་ཁོ་ལ་ཐོབ་པའི་བྱ་
དགའི་གཟིགས་བཟོས་……དར་སྐུད་ཀྱིས་མདུད་པའི་དཔེ་ཆ་བསྣམས་འདུག །སྐུ་
ཞབས་འགའ་ཡིས་ཁོའི་མཐའ་བསྐོར་ཏེ་ཁོ་དང་ཁ་བརྡ་བྱེད། བཟོ་པ་དང་བྱིས་པ།ཉེན་
རྟོག་པ་དང་དགེ་རྒན་སོགས་ཀྱིས་སྲང་ལམ་དུ་ཕན་ཚུན་འཚམས་འདྲི་བྱེད་ཀྱིན་
གདའ། ངའི་ལོ་རིམ་གཉིས་པའི་སྐབས་ཀྱི་དགེ་རྒན་ཡང་མེ་སྒྱོགས་དམག་མི་གཉིས་
ཀྱི་དཀྱིལ་ནས་ཟློས་གར་ཁང་གི་སྒོར་བུད་བྱུང་ལ། བཟོ་པའི་བཟའ་ཟླ་མ་འགས་བྱིས་
པ་པང་དུ་བཟུང་ཞིང་། བྱིས་པ་དག་གིས་ལག་པ་ཆུང་ངུའི་ནང་དུ་ཡབ་ཆེན་གྱི་མཐར་
ཕྱིན་འཛིན་ཡིག་བསྣམས་ནས། ང་རྒྱལ་དང་བཅས་མི་རྣམས་ལ་ངོམ་པར་བྱེད། །

བུད་མེད་དགེ་རྒན་ཚེ་ལས་འདས་སོང་།
ཚེས་ཉེར་བདུན་ཉིན། རེས་གཟའ་མིག་དམར།

ང་ཚོ་ཝི་ཏོ་རི་ཨོ་ཟློས་གར་ཁང་ནས་བྱ་དགའ་གནང་བའི་མཛད་སྒོར་ལྟ་བའི་
སྐབས་སུ། ངའི་སྙིང་རྗེའི་ཡུལ་དུ་གྱུར་པའི་བུད་མེད་དགེ་རྒན་ཚེ་ལས་འདས་སོང་།
ཁོ་མོ་ནི་ཕྱི་དྲོའི་ཆུ་ཚོད་གཉིས་པར་ཚེ་ལས་འདས་པ་སྟེ། ཉེ་སྔོན་ཁོ་མོ་ངེད་ཚང་ལ་
ངའི་ཡུམ་ཆེན་འཚོལ་དུ་ཡོང་བ་ནས་ཉིན་བདུན་འགོར་བའི་ཉིན་རེད། ཁ་སང་སྔ་དྲོ་
སློབ་གཙོས་སྐད་ཆ་དེ་སློབ་གྲྭའི་ནང་དུ་བསྒྲགས་སོང་། ཁོང་གིས་གསུངས་
རྒྱུར། “ཁྱོད་ཚོའི་ཁྲོད་ཀྱི་ཁོ་མོའི་སློབ་མ་བྱེད་མྱོང་མཁན་ཡོད་ཚད་ཀྱིས་ཁོ་མོ་ཅི་
འདྲའི་དགེ་རྒན་བཟང་པོ་ཞིག་ཡིན་པ་དང་། བྱིས་པར་ཅི་འདྲ་ཞིག་གཅེས་པ་ཤེས་
ངེས། བྱིས་པ་དག་ལ་མཚོན་ན། ཁོ་མོ་ནི་ཡུམ་ཆེན་ཡིན། ད་ལྟ། ཁོ་མོ་དུས་གཏན་དུ་ང་
ཚོ་དང་གྱེས་སོང་། ཧ་ཅང་འཇིགས་སུ་རུང་བའི་ནད་གདོན་ཞིག་གིས་ཁོ་མོའི་ཚེ་སྲོག་
ཡོངས་སུ་ཟད་དུ་བཅུག་པ་རེད། སློབ་མ་ཚོའི་ཆེད་དུ་ཁོ་མོས་སྲོག་དང་བསྡོས་ནས་བྱ་
བ་བསྒྲུབས་པ་མིན་ཚེ། ཁོ་མོ་སོང་ནས་སྨན་བཅོས་བྱས་ཆོག་ཆོག་ཡིན་ཞིང་། རྩ་བ་
ནས་དྲག་བསྐྱེད་བྱུང་ཡོད་ཀྱང་སྲིད། གལ་ཏེ་ཁོ་མོས་ངལ་གསོ་བྱས་པ་ཡིན་ན། ཁོ་
མོའི་ཚེ་སྲོག་ད་དུང་ཟླ་འགའ་ལ་རྒྱུན་བསྲིངས་བྱ་ཐུབ་ངེས། ཡིན་ནའང་ཁོ་མོ་ཚེ་
སྲོག་གི་མཇུག་བསྡུ་བའི་བར་དུ་བྱིས་པ་རྣམས་དང་ལྷན་དུ་འདུག་འདོད་འདུག །ཚེས་
བཅུ་བདུན་ཉིན་ཏེ། གཟའ་སྤེན་པའི་ཕྱི་དྲོར། གཞི་ནས་ལུས་ཀྱིས་མ་ལྕོགས་པར་ཁོ་མོ་
བྱིས་པ་དག་དང་མི་འབྲལ་ག་མེད་བྱུང་། ཁོ་མོས་ཀྱང་རང་ཉིད་རྗེས་ཕྱོགས་ཡང་
བསྐྱར་ཁོ་ཚོ་དང་འཕྲད་མི་ཐུབ་པ་ཤེས་ཡོད་པས། ཁོ་མོས་སྔར་བཞིན་ཁོ་ཚོ་ལ་ཁ་ཏ་
བསླབ་བྱ་གནང་གིན་འདུག །ད་དུང་ཁོ་ཚོ་རེ་རེ་བཞིན་དུ་འོ་བྱས་རྗེས་མགྲིན་པ་
བརྣངས་བཞིན་བུད་སོང་། ད་ལྟའི་དུས་འདིར། མི་སུས་ཀྱང་ཁོ་མོ་མཐོང་ཐབས་བྲལ།
གཅེས་ཕྲུག་ཚོ། ཁོ་མོ་ནམ་ཡང་སེམས་སུ་འཛིན་དགོས” གསུངས་སོང་། ཕེ་རེ་ཁོ་སི་
ནི་ལོ་རིམ་དང་པོའི་འཛིན་གྲྭ་རྒན་པའི་སྐབས་སུ་ཁོ་མོའི་སློབ་མ་ཡིན་པས། སྐབས་
འདིར་ཁོས་སྐད་ངན་ཞིག་ཤོར་ཏེ་མགོ་བོ་ཅོག་ཙེ་སྟེང་དུ་སྦྱར་ནས་ངུས་བྱུང༌།
ཁ་སང་ཕྱི་དྲོ་སློབ་གྲྭ་གྲོལ་རྗེས། ང་ཚོ་མཉམ་དུ་དགེ་རྒན་གྱི་ཁྱིམ་དུ་སོང་སྟེ་ཁོ་
མོའི་གདུང་སྒྲོམ་ཆོས་ཁང་དུ་སྲུང་སྐྱེལ་བྱེད་པའི་སྟ་གོན་བྱས། སྲང་ལམ་དུ་རྟ་གཉིས་
ཀྱིས་འདྲུད་པའི་གདུང་སྐྱེལ་ཤིང་རྟ་བསྡད་འདུག་ཅིང་། མི་མང་པོས་དེར་བསྒུགས་
ནས་སྐད་དམའ་མོས་ཁ་བརྡ་བྱེད། སློབ་གཙོ་གཙོ་བྱས་པའི་སློབ་གྲྭའི་དགེ་རྒན་ཡོངས་
རྫོགས་ཡོད་པར་མ་ཟད། ཁོ་མོས་སྔོན་ཆད་སློབ་ཁྲིད་བྱེད་མྱོང་བའི་སློབ་གྲྭ་དག་གི་
དགེ་རྒན་རྣམས་ཀྱང་འདུག །ཁོ་མོའི་འཛིན་གྲྭའི་སློབ་མ་ཡོངས་རྫོགས་སླེབས་བྱུང་ལ།
ཚང་མས་ལག་པའི་ནང་དུ་སྤྲ་ཚིལ་བཏེགས་ཤིང་ཡུམ་ཆེན་གྱིས་ཁྲིད་འདུག །ད་དུང་
འཛིན་གྲྭ་གཞན་པའི་སློབ་མ་མང་པོ་དང་བྷ་རེ་ཏི་སློབ་གྲྭའི་སློབ་མ་བུ་མོ་ལྔ་བཅུ་ལྷག་
འདུག །ཁོ་མོ་ཚོའི་ལ་ལས་ལག་ཏུ་མེ་ཏོག་གི་ཕྲེང་བ་བསྣམས་པ་དང་། འགའ་རེས་རྒྱ་
སེའི་མེ་ཏོག་ཁྱེར་འདུག །ཤིང་རྟའི་སྟེང་དུ་མེ་ཏོག་སར་བས་ཁེངས་ཡོད་པར་མ་ཟད་
ད་དུང་ཧ་ཅང་ཆེ་བའི་མེ་ཏོག་ཕྲེང་བ་ཞིག་བཞག་འདུག་ཅིང་། དེའི་སྟེང་དུ་ཅུང་སྦོམ་
པའི་ཡིག་གཟུགས་ཀྱིས། “དགེ་རྒན་མཆོག་ལ་མཆོད་པ—ལོ་རིམ་བཞི་པའི་སློབ་
མས་གུས་ཕུལ” ཞེས་བྲིས་འདུག མེ་ཏོག་ཕྲེང་བ་ཆེན་པོའི་གཤམ་དུ་ཁོ་མོའི་སློབ་
ཆུང་སློབ་མ་དག་གིས་ཕུལ་བའི་མེ་ཏོག་ཕྲེང་བ་ཆུང་བ་ཞིག་འདུག །མི་ཚོགས་ཀྱི་ཁྲོད་
དུ་ལག་ཏུ་སྤྲ་ཚིལ་ཐོགས་ཤིང་ཁྱིམ་བདག་མའི་ཚབ་བྱས་ནས་ཡོང་བའི་གཡོག་མོ་མི་
ཉུང་བ་ཞིག་དང་། ལུས་ལ་ལས་གོས་གྱོན་ཅིང་ལག་ཏུ་སྤྲ་ཚིལ་སྒྲོན་པའི་གཡོག་པོ་
གཉིས་འདུག །ད་དུང་དགེ་རྒན་གྱི་སློབ་མ་ཞིག་གི་ཁྱིམ་བདག་ཡིན་པའི་མི་དྲག་ཕྱུག་
པོ་ཞིག་དར་གོས་སྔོན་པོའི་ཡོལ་བ་ཅན་གྱི་ཤིང་རྟར་བསྡད་ནས་སླེབས་བྱུང་། མི་ཚང་
མ་སྒོ་ཆེན་ཁ་རུ་འདུས་ཤིང་བུ་མོ་འགའ་རེས་མཚམས་མི་འཇོག་པར་མིག་ཆུ་འབྱིད་
པར་བྱེད། ང་ཚོས་ཁུ་སིམ་མེར་དེ་གར་བསྒུགས་ནས་བསྡད། སྐབས་དེར། དགེ་རྒན་གྱི་
གདུང་སྒྲོམ་བཏེགས་ནས་སླེབས་བྱུང་། གདུང་སྒྲོམ་ཤིང་རྟའི་ནང་དུ་བཞག་པ་མཐོང་
འཕྲལ་བྱིས་པ་འགའ་ངུས་བྱུང་ལ། དེའི་ཁྲོད་ཀྱི་གཅིག་གིས་དགེ་རྒན་ཚེ་ལས་འདས་
པ་ད་སོ་མར་རྟོགས་པ་ལྟར་སྐད་ཆེན་པོས་ངུས་ཤིང་། འོ་དོད་བཏོན་ནས་མཚམས་མི་
འཇོག་པས། མི་རྣམས་ཀྱིས་ཁོ་རང་ཁྲིད་ནས་འགྲོ་རུ་བཅུག །གདུང་སྒྲོམ་བསྐྱལ་བའི་
དཔུང་སྡེ་གྲལ་བསྒྲིགས་ནས་དལ་བུར་ལམ་ལ་ཆས་བྱུང་། དཔུང་སྡེའི་ཆེས་སྔོན་དུ་
འགྲོ་བ་ནི་ལུས་ལ་གོས་ལྗང་མནབས་པའི་དག་གཙང་འཕགས་མའི་ཚོགས་པའི་བུ་མོ་
ཞིག་རེད་ཅིང་། དེར་མཐུད་ནས་ལུས་ལ་གོས་དཀར་མནབས་ཤིང་སྐགས་ཆིངས་སྔོན་
པོ་བརྒྱབ་པའི་འཕགས་མ་མ་རི་ཡ་ཚོགས་པའི་བུ་མོ་དང་། དེའི་མཇུག་ཏུ་ཆོས་དཔོན་
དང་དེ་ནས་གདུང་སྐྱེལ་ཤིང་རྟ་རེད། གདུང་སྐྱེལ་ཤིང་རྟའི་རྗེས་སུ་དགེ་རྒན་རྣམས་
དང་ལོ་རིམ་དང་པོའི་འཛིན་གྲྭའི་སློབ་མ་ཚོ། ད་དུང་སློབ་མ་གཞན་གྱི་སྐོར་ཚོ་གོ་
རིམ་བཞིན་འབྲངས་ཤིང་། ཆེས་མཇུག་ཏུ་ཡོད་པ་ནི་གདུང་སྒྲོམ་བསྐྱལ་མཁན་གྱི་
སྤྱིར་བཏང་གི་མི་ཚོགས་རེད། ལམ་ཧྲིལ་པོར། མི་རྣམས་སྒེའུ་ཁུང་འགྲམ་དང་ནང་
སྒོའི་ཁར་ལངས་ཤིང་། སློབ་མ་རྣམས་དང་མེ་ཏོག་གི་ཕྲེང་བར་བལྟས་ཏེ། “འདི་ནི་
སློབ་གྲྭའི་དགེ་རྒན་ཞིག་ཡིན་འདུག” ཟེར། བྱིས་པ་དག་དང་འགྲོགས་ནས་ཡོང་བའི་
ལྕམ་མོ་འགའ་ཡང་ལམ་ཧྲིལ་པོར་ངུ་བཞིན་འདུག །ཆོས་ཁང་དུ་སླེབས་པ་དང་། པུར་
སྒྲོམ་ཤིང་རྟ་ལས་ཕོག་སྟེ་ཆོས་ཁང་གི་ཚོམས་ཆེན་དཀྱིལ་དབུས་ན་ཡོད་པའི་མཆོད་
སྟེགས་ཀྱི་མདུན་དུ་བཞག །བུད་མེད་དགེ་རྒན་རྣམས་ཀྱིས་མེ་ཏོག་གི་ཕྲེང་བ་གདུང་
སྒྲོམ་གྱི་སྟེང་དུ་བཞག་པ་དང་། བྱིས་པ་ཚོས་མེ་ཏོག་གསར་པས་གདུང་སྒྲོམ་ཡོངས་སུ་
གཡོགས་པར་བྱས། མི་རྣམས་ཀྱིས་གདུང་སྒྲོམ་གྱི་མཐའ་བཞི་བསྐོར་ཏེ་སྤྲ་ཚིལ་སྒྲོན་
རྗེས། ཆེ་ཞིང་རབ་རིབ་ཡིན་པའི་ཆོས་ཁང་ནང་ནས་གསོལ་འདེབས་དབྱངས་སུ་གྱེར།
མཇུག་མཐར། ཆོས་དཔོན་གྱིས་མཇུག་མཐའི་“ཨ་མོན(དེ་བཞིན་ཡོང་བར་
ཤོག)” ལན་གཅིག་བཟླས་པའི་སྐབས་སུ། གློ་བུར་དུ་སྤྲ་ཚིལ་ཡོངས་རྫོགས་དུས་
གཅིག་ཏུ་གཟིམ་པར་གྱུར་སོང་། མི་རྣམས་ཟིང་ཟིང་ངང་ཆོས་ཁང་གི་སྒོར་བུད་དེ་
བུད་མེད་དགེ་རྒན་གཅིག་པུ་ནང་དུ་བསྐྱུར་སོང་། སྙིང་རེ་རྗེ། དེ་འདྲའི་གཅེས་སེམས་
ལྡན་ལ། དེ་འདྲའི་ལས་ལ་བརྩོན་པ་དང་། དེ་འདྲའི་ཡུན་རིང་པོར་རང་འགན་ཅི་
ལྕོགས་བྱེད་པའི་དགེ་རྒན་ཨང་། བཤད་པ་ལྟར་ན། དགེ་རྒན་འདས་ཁར་ཁོ་མོའི་དཔེ་
ཆ་དང་བཅས་པའི་ཡོད་ཚད་སློབ་མ་ཚོར་ཕུལ་བ་སྟེ། སློབ་མ་དེ་ལ་སྣག་བུམ་ཞིག་
དང་། སློབ་མ་འདི་ལ་པར་རིས་ཤིག་ ཁོ་མོས་ཡོད་ཚད་ཀྱི་ཡོད་ཚད་ཁོ་ཚོར་བྱིན་
སོང་ཟེར། ད་དུང་གོ་ཐོས་ལ། ཁོ་མོ་ཚེ་ལས་འདས་པའི་ཉིན་གཉིས་ཀྱི་སྔོན་དུ། ཁོ་མོས་
ད་དུང་སློབ་གཙོ་ལ “བྱིས་པ་དག་ངུས་ན་མི་ལེགས་པས། ཁོ་ཚོ་ཁོ་མོའི་འདས་མཆོད་
ལ་ཞུགས་སུ་མ་འཇུག” ཅེས་བཤད་སོང་ཟེར། དགེ་རྒན་གྱིས་བསྒྲུབས་པ་ནི་དོན་
བཟང་ཡིན་ཞིང་། མྱངས་པ་ནི་སྡུག་བསྔལ་རེད། ད་ལྟ་ཁོ་མོ་ཚེ་ལས་འདས་སོང་། སྙིང་
རྗེའི་ཡུལ་དུ་གྱུར་པའི་དགེ་རྒན་ཁོང་ད་ལྟ་ཁེར་རྐྱང་ངང་མུན་ནག་གི་ཆོས་ཁང་ནང་
གཏན་དུ་གཟིམས་སོང་། བདེ་བར་གཟིམས་ཤིག །ངའི་དགེ་རྒན་བཟང་པོ། ངའི་བྱིས་
པའི་ལོ་ཟླའི་ཁྲོད་ཀྱི་དགའ་སྐྱིད་དང་སྨྲེང་སྐྱོ་ཡི་དྲན་ཤིང་ཁྱེད། །

བཀའ་དྲིན་ཆེ།
ཚེས་ཉེར་བརྒྱད་ཉིན། རེས་གཟའ་ལྷག་པ།

སྙིང་རྗེའི་ཡུལ་དུ་གྱུར་པའི་ངའི་དགེ་རྒན་ཁོང་གིས། སློབ་ལོ་འདི་གཅིག་པུའི་
སློབ་ཁྲིད་རྒྱུན་འཁྱོངས་བྱེད་སྙིང་ཡོད་ཀྱང་། ཡིད་དུའང་མ་དྲན་པ་ཞིག་ལ། ད་ལྟ་བལྟས་
ན་ཉིན་གསུམ་གྱི་བསླབ་ཚན་གྱིས་ཡོད་ཚད་མཇུག་རྫོགས་པའི་སྐབས་འདིར། ཁོ་མོ་ང་
ཚོ་དང་གཏན་དུ་གྱེས་སོང་། གནངས་ཉིན་ང་ཚོ་སློབ་གྲྭར་སོང་སྟེ་ཆེས་མཇུག་མཐའི་ཟླ་
རེའི་གཏམ་རྒྱུད་“མཚོ་ཐོག་གི་ཆག་སྒོ” ཞེས་པར་ཉན་དགོས་པ་དང་། བདུན་པའི་
ཚེས་གཅིག་སྟེ་རེས་གཟའ་སྤེན་པ་ནས་བཟུང་རྒྱུགས་ལེན་པའི་མགོ་རྩོམ་པ་རེད་པས།
དེ་ནས་སློབ་ལོ་འདི་ཉིད་མཇུག་རྫོགས་དགོས་ཤིང་། སློབ་ལོ་རྗེས་མར་ལོ་རིམ་བཞི་
པར་འཕར་བ་རེད། ད་ལོ་གཞི་ནས་ཕར་བསྐྱལ་སོང་ལ། གལ་ཏེ་བུད་མེད་དགེ་རྒན་ཚེ་
ལས་འདས་པའི་དོན་དག་དེ་བྱུང་མེད་པ་ཡིན་ན། སློབ་ལོ་འདི་བདེ་བླག་ངང་ཕར་
བསྐྱལ་བ་རེད་ཅེས་ཟེར་ཆོག །ན་ནིང་གི་ཟླ་བཅུ་པར་སློབ་མགོ་རྩོམ་དུས་ཀྱི་གནས་
ཚུལ་ལ་ཕྱིར་འདང་ཞིག་བརྒྱབ་ན། རང་ཉིད་ཀྱིས་སློབ་ལོ་འདིར་དངོས་གནས་ཤེས་བྱ་
གསར་པ་མང་པོ་ཞིག་སྦྱངས་ཟིན་འདུག་ཅིང་། བཤད་པ་དང་འབྲི་བའི་ནུས་པ་སྔོན་
ཆད་ལས་གོང་འཕེལ་ཆེན་བྱུང་བ་དང་། ད་དུང་རྩིས་རིག་མི་ཤེས་པའི་མི་དར་མ་རྣམས་
ལ་རྩིས་རྒྱག་རོགས་བྱས་ཏེ་ཁེ་ཚོང་ཐད་ཁོ་ཚོར་རོགས་རམ་བྱ་ཐུབ། ངའི་གོ་བ་ལེན་
པའི་ནུས་པའང་ཇེ་ལེགས་སུ་གྱུར་ཡོད་དེ། ཅི་ཞིག་བཀླགས་ནའང་དེའི་ནང་དོན་ཕལ་
ཆེར་གོ་ཐུབ་ཀྱི་འདུག །ང་རང་ངོ་མ་དགའ་སྤྲོ་སྐྱེས་འོང་། འོན་ཀྱང་། ང་རང་ཚད་འདི་
འདྲ་ཞིག་ཏུ་གོང་འཕེལ་བྱུང་བར་མི་ཅི་འདྲའི་མང་པོ་ཞིག་གིས་སྐུལ་ལྕག་དང་རོགས་
རམ་བྱས་ཡོད་ཨང་། ཁྱིམ་ནང་ཡིན་ནའང་འདྲ། སློབ་གྲྭའི་ནང་ཡིན་ནའང་འདྲ། ང་རང་
གནས་གང་ཞིག་ཏུ་ཡོད་ཀྱང་། ཚང་མས་གཅིག་མཚུངས་མིན་པའི་རྣམ་པ་བརྒྱུད་ནས་
ང་ལ་ཤེས་བྱ་མང་པོ་ཞིག་ཁྲིད་སོང་། དུས་འདིར། ངས་ང་ལ་ཤེས་བྱ་ཁྲིད་པའི་མི་ཡོད་
ཚད་ལ་བཀའ་དྲིན་ཆེ་ཞུ་རྒྱུ་ཡིན། ངས་ཐོག་མར་བཀའ་དྲིན་ཆེ་ཞུ་ཡུལ་ནི་ཁྱེད་རང་སྟེ་
ང་ཡི་དགེ་རྒན་བཟང་པོ་ལགས། ཁྱེད་ཀྱིས་ང་ལ་དེ་འདྲའི་བཟོད་སྒོམ་དང་དེ་འདྲའི་
སྙིང་ཉེ་བྱེད་པ་དང་། ང་རང་གི་ཡིད་སེམས་སྤྲོ་ཞིང་སྤོབས་པ་སྐྱེད་པའི་ཤེས་བྱ་སྣ་རེའི་
ཁྲོད་དུ་ཁྱེད་ཀྱི་རྔུལ་ཁྲག་འདྲེས་ཡོད། ངས་ད་དུང་ཁྱེད་ལ་བཀའ་དྲིན་ཞུ་རྒྱུ་ཡིན་ཏེ།
ངས་བརྩི་འཇོག་ཡིད་སྨོན་བྱེད་ཡུལ་དྷེ་རོ་སི་ལགས། ང་རང་དཀའ་ངལ་ལ་འཕྲད་ཡོད་
པའི་སྐབས་སུ། ཁྱོད་ཀྱིས་དུས་ལྟར་སྤྲོ་བ་ཆེན་པོས་ང་ལ་འགྲེལ་བཤད་བྱས་ཏེ། ང་རང་
འགག་འཕྲང་རེ་རེ་ནས་ཐར་ཞིང་རྒྱུགས་ལེན་རེ་རེ་ནས་གྲོལ་བར་བྱས། ད་དུང་ཁྱོད་
ལའང་བཀའ་དྲིན་ཆེ་ཞུ་སྟེ། ཁྱད་དུ་འཕགས་ཤིང་བློ་རྩ་བརྟན་པའི་སི་ཏར་ཏི་ལགས།
ཁྱོད་ཀྱིས་ང་ལ་རྣོ་ལྕགས་ལྟ་བུའི་བློ་སྤོབས་ཡོད་ན་ནམ་ཡང་མི་རྒྱལ་བ་མེད་པའི་
གནས་ལུགས་ཤེས་སུ་བཅུག་སོང་། ཁྱོད་ལའང་བཀའ་དྲིན་ཆེ་ཞུ་སྟེ། སྙིང་ཉེ་བའི་ཁཱ་
ནའོ་ན་ལགས། ཁྱོད་ཀྱི་གཏོང་ཕོད་ཆེ་ཞིང་གཤིས་བཟང་གཞུང་དྲང་གི་སྤྱོད་ལམ་རེ་
རེས། ངའི་རྒྱུད་དུ་མི་ལ་རོགས་རེས་དང་གདུང་སེམས་འཆང་བའི་ཐད་ཤུགས་རྐྱེན་
ཆེན་པོ་ཐེབས་ཡོད། ད་དུང་ཁྱོད་ཚོ་ཕེ་རེ་ཁོ་སི་དང་ཁོ་རེ་ཏི་ལགས། ཁྱོད་ཚོས་ང་
ལ་སྡུག་བསྔལ་གྱི་སྐབས་སུ་གཉའ་མི་ཞུམ་པའི་སྙིང་སྟོབས་དང་། བྱ་བའི་ཐད་ནས་
གཟབ་ནན་གྱི་རྣམ་འགྱུར་འཛིན་དགོས་པའི་མིག་དཔེ་བསྟན་སོང་། ངས་ཁྱོད་ཚོར་
བཀའ་དྲིན་ཆེ་ཞུ། ངས་སློབ་གྲོགས་ཡོངས་ལ་བཀའ་དྲིན་ཆེ་ཞུ། ཡིན་ནའང་ངས་བླ་
ལྷག་ཏུ་བཀའ་དྲིན་ཞུ་ཡུལ་ཁྱེད་ཡིན་ཏེ། བདག་གི་ཡབ་ཆེན་ལགས། ཁྱེད་ནི་ངའི་ཆེས་
ཐོག་མའི་རྨོངས་སེལ་གྱི་དགེ་རྒན་དང་ཆེས་ཐོག་མའི་བློས་ཐུབ་ཀྱི་གྲོགས་པོ་ཡིན། ཁྱེད་
ཀྱིས་ངའི་མི་འགྲིག་པ་མང་པོ་འཆོས་ཤིང་ངས་མི་ཤེས་པ་མང་པོ་ཁྲིད་སྟོན་བྱས་ལ།
ཁྱེད་ཀྱིས་ངའི་ཆེད་དུ་དཀའ་སྤྱད་ཀྱི་བྱ་བ་བསྒྲུབས་ཤིང་ཁྱེད་རང་ཉིད་ཀྱི་སྐྱོ་ངལ་ཡོད་
ཚད་སེམས་ཁོང་དུ་སྦ་བར་བྱེད་པ་དང་། ཐབས་ཅི་ཡོད་བཏོན་ནས་ངའི་སློབ་སྦྱོང་གོང་
འཕེལ་ཡོང་ཐབས་དང་འཚོ་བར་སྤྲོ་སྐྱིད་ལྡན་པར་འབད། ཁྱེད་ལའང་བཀའ་དྲིན་ཆེ་
ཞུ་སྟེ། བདག་གི་བྱམས་བརྩེ་ལྡན་པའི་ཡུམ་ཆེན་ལགས། ངས་སེམས་ཀྱིས་བཀུར་ཞིང་
བླ་ན་མེད་པའི་སྲུང་མ་ལྷ་མོ་ལགས། ཁྱེད་ཀྱིས་ང་དང་ལྷན་དུ་སྐྱིད་ཀྱི་རྟ་ཕོ་མཉམ་ཞོན་
དང་སྡུག་གི་ཁུར་བོ་མཉམ་འཁུར་བྱས། ཁྱེད་ཀྱིས་ང་དང་མཉམ་དུ་སློབ་སྦྱོང་བྱས་ཤིང་
ངའི་ངལ་དུབ་དང་སྨྲེང་སྐྱོ་ཡོད་ཚད་ཀྱང་མཉམ་འཁུར་བྱེད། དཀའ་ངལ་གྱི་སྐབས་སུ་
ཁྱེད་ཀྱིས་ངའི་དཔྲལ་བར་བྱིལ་བྱིལ་བྱས་ཏེ་ཐར་ལམ་མཛུབ་སྟོན་བྱེད། ད་ལྟ། ངས་ཆུང་
དུས་ལྟར་ཁྱེད་ཀྱི་དྲུང་དུ་པུས་བཙུགས་ནས། ལོ་ངོ་བཅུ་གཉིས་ཀྱི་རིང་ང་ལ་ཕུལ་བའི་
བརྩེ་བའི་ཕྱོགས་ཞེན་དང་། ངའི་དོན་དུ་བགྱིས་པའི་བློས་གཏོང་ཡོད་ཚད་ལ་བཀའ་
དྲིན་ཆེ་ཞུས་པ་ཡིན། ངས་ཁྱེད་ཀྱིས་བྱིན་པའི་རང་ཉིད་ཀྱི་བརྩེ་དུང་ཡོངས་རྫོགས་
ཀྱིས་ཁྱེད་ལ་དྲིན་ལན་འཇལ་ངེས། །

མཚོ་ཐོག་གི་ཆག་སྒོ།(མཇུག་མཐའི་ཟླ་རེའི་གཏམ་རྒྱུད)

ལོ་འགའི་སྔོན་གྱི་ཟླ་བཅུ་གཉིས་པའི་ཞོགས་པ་ཞིག་ལ། འགྲུལ་སྐྱེལ་གྲུ་ཆེན་ཞིག་
དབྱིན་ཇིའི་ལེ་བུ་ཕི་གྲུ་ཁ་ནས་ལམ་ལ་ཆས་ཏེ་མཱ་ཨེ་ཐཱ་གླིང་ཕྲན་དུ་བསྐྱོད། གྲུ་ཆེན་
ལམ་ལ་ཆས་སྐབས་གནམ་གཤིས་ཧ་ཅང་མི་ལེགས་པར་གནམ་ངོ་ནག་རོག་གེར་འདུག
གྲུ་ཆེན་གྱི་སྟེང་དུ་མི་ཉིས་བརྒྱ་ཙམ་ཡོད་ཅིང་དེའི་ཁྲོད་དུ་ཆུ་བ་བདུན་ཅུ་ཡོད། གྲུ་
དཔོན་དང་ཆུ་བ་ཡོངས་རྫོགས་ལས་ཕལ་ཆེ་བ་དབྱིན་ཇིའི་མི་ཡིན་ཞིང་། འགྲུལ་པའི་
ཁྲོད་དུ་དབྱི་ཐ་ལིའི་བུད་མེད་གསུམ་དང་ཆོས་དཔོན་ཞིག །ད་དུང་རོལ་དཀྲོལ་རུ་ཁག་
ཅིག་འདུག།
གྲུ་མགོའི་རིམ་པ་གསུམ་པའི་འཁོར་ཁང་གི་འགྲུལ་པའི་ཁྲོད་དུ། ལོ་ན་བཅུ་གཉིས་
ལ་སོན་པའི་དབྱི་ཐ་ལིའི་བྱིས་ཕོ་ཞིག་འདུག་ཅིང་། ཁོའི་གཟུགས་པོ་ཆུང་བས་ཁོའི་ལོ་
ཚོད་དང་ཆ་མི་མཚུངས་པ་ལྟར་སྣང་། ཡིན་ནའང་མཐོང་མ་ཐག་ཏུ་ཁོའི་ལུས་པོ་ཐང་པོ་
ཡིན་པ་ཤེས་ཐུབ། ཁོའི་ངོ་གདོང་ནི་དཔའ་ཉམས་ལྡན་ལ་བློ་རྩེ་བརྟན་པ་དང་། གཟབ་
ནན་ཡིན་པའི་དཔེར་མཚོན་རང་བཞིན་གྱི་ཞི་ཞི་ལའི་མིའི་ངོ་གདོང་རེད། ཁོ་རང་
གཅིག་པུ་དར་ཤིང་སྔོན་མའི་འོག་དང་ཉེ་བའི་ཐག་པ་སྦོམ་པོ་བསྒྲིལ་ཡོད་པའི་སྟེང་དུ་
བསྡད་དེ། ལག་པ་ཡ་གཅིག་འགྲམ་གྱི་རང་གི་ལྭ་བ་བཅུག་ཡོད་པའི་ལག་འཁྱེར་སྒམ་
རྙིང་པ་དེའི་སྟེང་དུ་ཁེན་འདུག །ཁོའི་ངོ་མདངས་དམར་ནག་ཡིན་ཞིང་འཇིལ་ལི་
འཁྱིལ་བའི་སྐྲ་ལོ་ནག་པོ་ཕྲག་པའི་སྟེང་དུ་རེག་པ་དང་། ལྭ་བ་རྙིང་ཞིང་སྲབ་མོ་ཡིན་
པས་སྟེང་དུ་ཀམ་པ་ལི་རྙིང་པ་ཞིག་བཀླུབས་འདུག །ཁོས་ཅི་ཞིག་ལ་འདང་རྒྱག་བཞིན་
དུ་མཐའ་འཁོར་གྱི་འགྲུལ་པ་དང་གཡོར་གྲུ། བྲེལ་འཚབ་ངང་ཕར་འགྲོ་ཚུར་འོང་བྱེད་
བཞིན་པའི་གྲུ་པ། རྦ་རླབས་ལང་ལོང་འཕྱུར་བའི་རྒྱ་མཚོ་སོགས་ལ་ལྟ་བར་བྱེད། ཁོའི་
བཟོ་ལྟར་བལྟས་ན་ཕལ་ཆེར་ཉེ་ལམ་ཁོའི་ཁྱིམ་དུ་མི་ལེགས་པའི་དོན་དག་ཅིག་བྱུང་སྟེ་
ཕྱི་རུ་འགྲོ་བ་དང་མཚུངས། ཁོའི་ལུས་གཟུགས་ལ་བལྟས་ན་བྱིས་པ་ཞིག་རེད་མོད། འོན་
ཀྱང་ཁོའི་རྣམ་འགྱུར་ནི་བབ་བརླིང་ལྡན་པའི་མི་དར་མ་ཞིག་དང་འདྲ་འདུག །
གྲུ་ཆེན་ལམ་ལ་ཆས་ནས་ཅང་མ་འགོར་བར། མགོ་སྐྲ་སེ་བོར་གྱུར་པའི་དབྱི་ཐ་
ལིའི་ཆུ་བ་ཞིག་གིས་བུ་མོ་ཆུང་ངུ་ཞིག་ཁྲིད་ནས་གྲུ་མགོར་སླེབས་བྱུང་། ཁོ་ཞི་ཞི་ལའི་
བྱིས་ཕོའི་མདུན་དུ་སླེབས་འཕྲལ་གོམ་པ་ལེན་མཚམས་བཞག་སྟེ། “ཁྱོད་ལ་ལམ་
གྲོགས་ཤིག་ཁྲིད་ཡོང་ཡོད། མ་རི་ཨོ།” ཞེས་བཤད་རྗེས་ཁ་ཕྱིར་འཁོར་ནས་བུད་སོང་།
བུ་མོ་ཆུང་ངུའང་བྱིས་ཕོའི་འཁྲིས་ཀྱི་ཐག་རིལ་གྱི་སྟེང་དུ་བསྡད་བྱུང༌།
ཁོ་ཚོས་ཡུད་ཙམ་རིང་ཕན་ཚུན་ལ་བལྟས་ནས་བསྡད།
ཞི་ཞི་ལའི་བྱིས་ཕོས། “ཁྱོད་གང་དུ་འགྲོ་བ་ཡིན” ཞེས་དྲིས།
བུ་མོས་ལན་དུ། “མལ་ཏ་ལ་འགྲོ་བ་ཡིན། དེ་ནས་སླར་ཡང་པུ་ལི་སི་ལ་འགྲོ་
དགོས” ཟེར།
དེ་རྗེས། བུ་མོས་ཡང་མུ་མཐུད་ནས། “ང་སོང་ནས་ངའི་ཡབ་ཡུམ་འཚོལ་དགོས།ཁོ་
ཚོས་ང་ལ་བསྒུགས་ཡོད། ངའི་མིང་ལ་ཇོའུ་ལི་ཨེ་ཏ་ཧྥ་ཅ་ཉི་ཟེར” ཟེར།
བྱིས་ཕོས་ཁ་གྲགས་མ་བྱུང་།
ཅུང་ཙམ་འགོར་རྗེས། བྱིས་ཕོས་ཁུག་མ་ལས་སྒོང་ཕྱེ་དང་ཀུ་ཤུ་བླངས་པ་དང་། བུ་
མོས་ཀ་ར་གོ་སྲབ་བླངས་ཏེ་གཉིས་ཀས་བཟའ་མགོ་བརྩམས།
སྐབས་དེར། དབྱི་ཐ་ལིའི་ཆུ་བ་མགྱོགས་མྱུར་ངང་ཁོ་གཉིས་ཀྱི་འགྲམ་ནས་ཕར་
འགྲོ་བཞིན་དུ་“ལྟོས་ཤིག །ད་ལྟ་པཱ་ལིའི་ཞབས་བྲོ་འཁྲབ་པའི་མགོ་རྩོམ་རྒྱུ་རེད” ཟེར།
རླུང་གཡུག་གིན་གཡུག་གིན་ཇེ་ཆེ་དང་། གྲུ་ཆེན་ཡམ་ཡོམ་བྱེད་ཚད་ཇེ་དྲག་ཏུ་
གྱུར། ཡིན་ནའང་བྱིས་པ་གཉིས་ལ་ཀླད་ཡུ་འཁོར་བའི་ཚོར་སྣང་མ་བྱུང་བས་དེ་ལ་སྣང་
དོགས་ཅི་ཡང་མ་བྱས་ལ། བུ་མོ་ད་དུང་འཛུམ་དམུལ་ངང་སྡོད། ཁོ་མོ་དང་ཁོ་མོའི་ལམ་
གྲོགས་གཉིས་ཀྱི་ན་ཚོད་ཕལ་ཆེར་འདྲ་མཉམ་རེད་མོད། འོན་ཀྱང་གཟུགས་ཀྱི་ཆེ་ཆུང་
ལ་གནམ་ས་ལྟ་བུའི་ཁྱད་པར་འདུག །ཁོ་མོའི་དམར་ཞིང་སྨུག་པའི་ངོ་མདངས་ལ་སྐྱོ་
སྣང་ཞིག་འདྲེས་ཤིང་། གྱོན་གོས་ཧ་ཅང་བབ་ཆགས་པ་དང་། འཇིལ་ལི་འཁྱིལ་བའི་སྐྲ་
ལོ་ཐུང་ངུར་བྲེགས་ཤིང་མགོ་ལ་ལག་ཕྱིས་དམར་པོ་ཞིག་དཀྲིས་པ་དང་། རྣ་བར་དངུལ་
གྱི་རྣ་ལུང་ཆ་གཅིག་བཏགས་འདུག
ཁོ་གཉིས་ཀས་ཟ་ཞོར་དུ་རང་རང་གི་ལོ་རྒྱུས་བཤད། བྱིས་ཕོའི་ཡབ་ཡུམ་གཉིས་
ཚེ་ལས་འདས་ཟིན་འདུག །ཡབ་ཆེན་ནི་སྔོན་ཆད་བཟོ་པ་ཞིག་ཡིན་ཞིང་། ཅུང་མ་
འགོར་བའི་སྔོན་དུ་ལའེ་ཝུར་ཕོལ་ནས་ཚེ་ལས་འདས་པས་བྱིས་ཕོ་གཅིག་པུར་ལུས།
དབྱི་ཐ་ལི་གཞུང་ཚབ་ཁང་གིས་ཁོ་རང་ཕ་ཡུལ་པ་ལེར་མོའི་གཉེན་ཉེ་ཚང་ལ་བསྐྱལ་
བ་རེད།བུ་མོ་དེ་ནི་ན་ནིང་ལོར་ལོན་ཏོན་གྱི་ཨ་ནེ་ཚང་ལ་ཡོང་བ་རེད།རྒྱུ་མཚན་ནི། ཁོ་
མོའི་ཡབ་ཡུམ་གཉིས་ཀྱིས་ཁྱིམ་ཚང་ཧ་ཅང་དབུལ་བར་རྐྱེན་བྱས་ཏེ་ཁོ་མོ་གནས་
སྐབས་སུ་ཨ་ནེ་ཚང་ལ་བཅོལ་ཅིང་། རྗེས་ནས་ཨ་ནེ་ཚེ་ལས་འདས་པ་ན་ཤུལ་བཞག་རྒྱུ་
སྐལ་ཞིག་རེག་ཡོང་བར་རེ་བ་ཡིན་འདུག །འོན་ཀྱང་ཟླ་འགའི་སྔོན་དུ། ཨ་ནེ་གློ་བུར་དུ་
སྤྱི་སྤྱོད་ཤིང་རྟས་གཅིར་ཤི་ཐེབས་པས། ཤུལ་དུ་སྐར་མ་གཅིག་ཀྱང་འཇོག་རྒྱུ་མ་བྱུང་།
བུ་མོས་གཞུང་ཚབ་ཁང་ལ་རང་ཁྱིམ་དུ་བསྐྱལ་བའི་ཞུ་བ་བྱས་པས། ཁོ་མོ་དབྱི་ཐ་ལིར་
འགྲོ་བའི་གྲུ་ཐོག་ཏུ་བསྐྱལ་བ་དང་། ཏག་ཏག་ཁོང་གཉིས་ཀ་མངགས་བཅོལ་བྱེད་ས་
དབྱི་ཐ་ལིའི་ཆུ་བ་དེ་ཡིན་པར་གྱུར། བུ་མོས་བཤད་རྒྱུར། “ངའི་ཡབ་ཡུམ་གཉིས་ཀས་ང་
རང་ཕྱིར་ལོག་དུས་སྒོར་མོ་ཧ་ཅང་མང་པོ་ཡོད་སྙམ་འདུག་མོད། འོན་ཀྱང་ང་ཡུལ་དུ་
འགྲོ་དུས་ཅི་ཡང་མེད། གང་ལྟར་ཁོ་ཚོས་སྔར་བཞིན་ང་ལ་ཧ་ཅང་གཅེས་སྲིད། ད་དུང་
ང་ལ་ནུ་བོ་བཞི་ཡོད། ཁོ་ཚོ་ཚང་མ་ད་དུང་ཧ་ཅང་ཆུང་པས། ཁྱིམ་དུ་ཡོད་དུས་ངས་ཁོ་
ཚོར་ལྭ་བ་བསྐོན་རོགས་བྱེད་ཀྱིན་ཡོད། ཁོ་ཚོས་ཀྱང་ང་མཐོང་བ་ན་ཧ་ཅང་དགའ་ངེས་
ཡིན། ང་རང་འཇབ་ཀྱིན་འཇབ་ཀྱིན་དུ་ཁྱིམ་ནང་དུ་སོང་སྟེ་ཨ་ཙི། རྦ་རླབས་ཇེ་
དྲག་ཏུ་འགྲོ་བཞིན་འདུག” ཟེར།
དེ་ནས་ཁོ་མོས་ཡང་བསྐྱར་བྱིས་ཕོ་ལ་འདྲི་རྒྱུར། “ཁྱོད་སོང་སྟེ་གཉེན་ཉེ་དང་ལྷན་
དུ་སྡོད་རྒྱུ་ཡིན་ནམ” ཟེར།
“ཡིན་གལ་ཏེ་ཁོ་ཚོས་ང་རང་དང་ལེན་བྱེད་ན།” བྱིས་ཕོས་དེ་ལྟར་ལན་
བཏབ།
“ཁོ་ཚོས་ཁྱོད་ལ་མི་གཅེས་སམ།”
“ངས་ཀྱང་མི་ཤེས།”
“ཡེ་ཤུའི་འཁྲུངས་སྐར་ལ་བསླེབ་པ་ན། ངའང་ཏག་ཏག་ལོ་བཅུ་གསུམ་ལ་སོན་
པ་རེད།” བུ་མོས་དེ་ལྟར་ཟེར།
དེར་མཐུད་ནས་ཁོ་གཉིས་ཀྱིས་རྒྱ་མཚོ་ཆེན་མོ་དང་མཐའ་འཁོར་གྱི་མི་རྣམས་ལ་
དཔྱད་གླེང་བྱེད་མགོ་བརྩམས། ཁོང་གཉིས་ཀ་ཏག་ཏག་ཉིན་གང་པོར་མཉམ་དུ་བསྡད་
ཅིང་། ལན་རེར་ཁ་བརྡ་རེ་བྱས། འགྲུལ་པ་རྣམས་ཀྱིས་ཁོ་གཉིས་ནི་མིང་སྲིང་གཉིས་ཀ་
རེད་སྙམ་གྱིན་འདུག །བུ་མོས་བལ་སྐུད་ཀྱིས་རྐང་འབོབ་སླེ་བ་དང་། བྱིས་ཕོས་བསམ་
གཞིག་གཏོང་བཞིན་སྡོད། མཚོ་རླབས་ནི་ཇེ་ཆེ་ནས་ཇེ་ཆེར་གྱུར། དགོང་མོ་ཁོ་གཉིས་ཁ་
གྱེས་ཏེ་ཉལ་དུ་འགྲོ་བའི་སྐབས་སུ། བུ་མོས་མ་རི་ཨོ་ལ། “སྐྱིད་པོ་ཞིག་གཉིད་
ཅིག” ཟེར། “སུའང་སྐྱིད་པོ་ཞིག་གཉིད་མི་ཐུབ། ཉམ་ང་བའི་བྱིས་པ་ཚོ།” དབྱི་ཐ་ལིའི་
ཆུ་བ་ཏག་ཏག་འགྲམ་རོལ་བརྒྱུད་ནས་འགྲོ་བཞིན་འདུག་ཅིང་། ཁོས་འགྲོ་ཞོར་དུ་དེ་ལྟར་
བཤད་བྱུང་། བྱིས་ཕོས་བུ་མོར་“མཚན་བདེ་ལེགས” ཟེར་རྩིས་བྱེད་སྐབས། ཐོལ་ཐོལ་
དུ་རྦ་རླབས་དྲག་པོ་ཞིག་གིས་བརྡབས་ཏེ་ཁོ་རང་ས་རུ་བསྒྱེལ་ནས་དཔྲལ་བ་འདུག་
སྟེགས་ཤིག་ལ་ཕོག་བྱུང་། “གནམ་རྒན་མ། ཁྱོད་ཀྱི་མགོ་ནས་ཁྲག་བཞུར་བྱུང་།” བུ་མོ་
རྒྱུག་ཞོར་དུ་དངངས་སྐད་ཤོར་སོང་། སྐབས་འདིར་འགྲུལ་པ་ཚང་མ་རང་རང་སར་
གཤམ་གྱི་གྲུ་ཁང་ཕྱོགས་སུ་བྲོས་ཏེ། ཁོ་གཉིས་ལ་མཉམ་འཇོག་ཁོམ་ཡང་མེད་པར་གྱུར།
བུ་མོ་དེ་བརྒྱལ་བར་གྱུར་པའི་མ་རི་ཨོའི་མདུན་དུ་པུས་ཚུགས་ཀྱིས་བསྡད་ཅིང་། ཁོའི་
དཔྲལ་བའི་སྟེང་ནས་བཞུར་བའི་ཁྲག་གཙང་མར་ཕྱིས་པ་དང་། མགོ་སྟེང་གི་ལག་ཕྱིས་
དམར་པོ་དེ་གཤགས་ནས་ཁོའི་མགོ་ལ་རྨ་དཀྲིས་བརྒྱབ་ཅིང་། ཁོའི་མགོ་བོ་རང་གི་བྲང་
ཁར་སྦྱར་ནས་ལྟག་རྒྱབ་ནས་མདུད་པ་བརྒྱབ་པས། མོའི་ཕྱི་གོས་སེར་པོའི་བྲང་ཁར་ཁྲག་
ཤུལ་དམར་པོ་ཞིག་ཕབ་འདུག །མ་རི་ཨོ་བརྒྱལ་བ་ལས་སངས་རྗེས། འཁྱལ་མ་བདལ་
གྱིས་ཡར་ལངས་བྱུང་།
“བདེ་ཙམ་བྱུང་ཨེ་འདུག” བུ་མོས་དེ་ལྟར་དྲིས།
“སྐྱོན་མི་འདུག” མ་རི་ཨོས་དེ་ལྟར་ལན་བཏབ་བྱུང་།
“བདེ་བར་གཉིད་ཅིག” ཇོའུ་ལི་ཨེ་ཏས་དེ་ལྟར་བཤད།
“མཚན་བདེ་ལེགས།” མ་རི་ཨོ་ཡིས་ལན་བྱིན། དེ་ནས་ཁོ་གཉིས་རང་རང་གི་
འཁོར་ཁང་གི་ནང་དུ་བུད་སོང་།
ཆུ་བས་བཤད་པའི་སྐད་ཆ་དངོས་གནས་ཐིག་པོ་བྱུང་སོང་། ཁོ་ཚོ་ད་དུང་གཉིད་དུ་
མ་ཡུར་གོང་དུ། འཇིགས་སུ་རུང་བའི་ཆར་རླུང་སླེབས་བྱུང་། སྐད་ཅིག་གི་རིང་ལ་རླུང་
ཆེན་པོ་དང་རླབས་དྲག་པོ་འཁྱིལ་རྒྱག་བྱས་ཏེ་སླེབས་ཤིང་། དར་ཤིང་གཅིག་དེ་མ་ཉིད་
དུམ་བུར་བཅག་པ་དང་། དཔྱངས་ཏེ་ཡོད་པའི་སྲོག་སྐྱོབ་གྲུ་ཆུང་གསུམ་དང་གྲུ་མགོར་
བཏགས་ཡོད་པའི་བ་གླང་བཞི་པོ་སྡོང་ལོ་བཞིན་དུ་ཆར་རླུང་གིས་ཁུར་སོང་། འཁོར་
སྒམ་ནང་དུ་སྐད་ཅིག་རིང་དངངས་འཚབ་དང་འཇིགས་སྐྲག་གིས་ཁེངས་པར་གྱུར།
གང་ས་གང་དུ་དངོས་པོ་བསྒྱེལ་བ་དང་བརྡབ་གསིག་ཐེབས་པའི་སྒྲ་དང་། རྣ་བར་གཟན་
པའི་ངུ་འབོད་ཀྱི་སྐད། ཨག་སྐད་འདོན་པའི་སྐད། གསོལ་འདེབས་བྱེད་པའི་སྐད་སོགས་
ཀྱིས་ཁེངས་ཏེ་བ་སྤུ་གྱེན་དུ་གཟེངས་པར་བྱེད། ཆར་རླུང་དྲག་པོ་ཏག་ཏག་ཞག་གཅིག་
གི་རིང་ལ་རྒྱུན་མཐུད་པར་མ་ཟད། ད་དུང་བསྡད་ཀྱིན་བསྡད་ཀྱིན་ཇེ་དྲག་ཏུ་གྱུར། ནམ་
གསལ་བའི་སྐབས་སུ། ཆར་རླུང་དྲག་པོ་སྔར་བཞིན་ཇེ་དྲག་ཏུ་འགྲོ་བ་ལས་ཇེ་གཉོམ་དུ་
མི་འགྲོ་བར་འདུག །རྦ་རླབས་དྲག་པོ་སྨྱོས་པ་ལྟར་དུ་གྲུ་ཆེན་ལ་གཡས་རྡེག་གཡོན་
འཐམས་བྱེད་པ་དང་། དྲག་རླབས་ཆེན་པོ་གྲུ་ཆེན་གྱི་པང་གཅལ་སྟེང་དུ་འཕྱོ་ཡོང་སྟེ་
དངོས་བོ་ཡོད་ཚད་ཆག་ཉིལ་དུ་བཏང་རྗེས་ཕྱིར་རྒྱ་མཚོའི་ནང་དུ་བསྡུས་འགྲོ། གྲུ་ཆེན་
གྱི་འཕྲུལ་འཁོར་ཁང་གི་ཁ་གཅོད་དྲག་རླབས་ཀྱིས་གཏོར་བྱུང་བས།དྲག་ཏུ་འཕྱུར་བའི་
མཚོ་ཆུ་དེ་མ་ཐག་ཏུ་ཕྱོགས་བཞི་མཚམས་བརྒྱད་ནས་འཁོར་ཁང་དུ་བླུགས་བྱུང་།
འབྲུག་སྒྲ་ལྟ་བུའི་སྐད་ཆེན་པོ་ཞིག་གིས་“ཆུ་འཐེན་འཕྲུལ་འཁོར་ཁྱེར་ཤོག” ཅེས་
ངར་སྐད་བརྒྱབ་བྱུང་། དེ་ནི་གྲུ་དཔོན་གྱི་སྐད་རེད། ཆུ་བ་རྣམས་ཆུ་འཐེན་འཕྲུལ་འཁོར་
གྱི་ཕྱོགས་སུ་རྒྱུག་གིན་འདུག །ཡིན་ནའང་གློ་བུར་དུ་རྦ་རླབས་ཆེན་པོ་ཞིག་གྲུ་གཞུག་
ནས་འཕྱོ་ཡོང་སྟེ། ཁ་སྐྱོར་དང་འཁོར་ཁང་གི་སྒོ་ཧྲུག་ཆག་ཏུ་གཏོར་བས། མཚོ་རླབས་
འགྲེ་ལོག་རྒྱག་པ་ལྟར་དེ་མ་ཐག་ཏུ་འཁོར་ཁང་གི་ནང་དུ་བླུགས་བྱུང་།
འགྲུལ་པ་ཡོད་ཚད་སྐྲག་ཐག་ཆོད་དེ་ཚོམས་ཆེན་གྱི་ནང་དུ་བྲོས།
ཅུང་ཙམ་འགོར་རྗེས། གྲུ་དཔོན་ཡང་ནང་དུ་འཛུལ་ཡོང་།
“གྲུ་དཔོན། གྲུ་དཔོན།” ཚང་མས་མཉམ་གཅིག་ཏུ་བོས་བྱུང་། “ད་ཅི་བྱ་རྒྱུ།ད་ལྟ་
གནས་ཚུལ་ཅི་འདྲ་རེད།རེ་བ་ཨེ་འདུག །མྱུར་དུ་ང་ཚོ་སྐྱོབས་ཡ” ཟེར།
གྲུ་དཔོན་གྱིས་ཚང་མ་ལྷིང་འཇགས་སུ་འགྱུར་དུ་བཅུག་རྗེས། ཧ་ཅང་བབ་བརླིང་
ངང་། “གནམ་རྒན་མས་ཅི་བྱེད་ལ་བལྟ་བ་ལས་ཐབས་མི་འདུག” ཟེར།
བུད་མེད་གཅིག་ཁོ་ནས་“བྱང་སེམས་ཀྱི་བདག་པོ་ཡ།” ཞེས་སྐད་བརྒྱབ་བྱུང་།
དུས་ཚོད་ཧ་ཅང་རིང་པོ་ཞིག་གི་ནང་དུ་ཚང་མའི་ཁ་ནས་སྐད་ཆ་ཚིག་གཅིག་ཀྱང་མ་
ཐོན། འཇིགས་སྐྲག་གིས་མི་ཡོངས་རྫོགས་བྲེད་དེ་བླ་འཁྱམས་པར་གྱུར། དུས་ཚོད་ཧ་
ཅང་རིང་པོ་ཞིག་འགོར་རྗེས། འཁོར་ཁང་ནང་དུ་སྔར་ལྟར་དབུགས་ཆད་པ་ཇི་བཞིན་
གྲགས་འགུལ་ཅི་ཡང་མི་འདུག །ཚང་མའི་ངོ་གདོང་སྐྱ་བོར་གྱུར་ཏེ་ཕན་ཚུན་གྱི་
གདོང་ལ་ཅེར་ནས་སྡོད། རྒྱ་མཚོ་ཆེན་པོས་སྔར་བཞིན་ངར་སྐད་བསྒྲགས་ཏེ་མི་ལ་
འདར་སིག་རྒྱག་ཏུ་འཇུག །གྲུ་ཆེན་ནི་སྔར་བཞིན་དྲག་ཏུ་ཡམ་ཡོམ་བྱེད། ཡུད་ཙམ་
འགོར་རྗེས། གྲུ་དཔོན་གྱིས་ཚོད་ལྟ་བྱ་ཕྱིར་སྲོག་སྐྱོབ་གྲུ་ཆུང་ཞིག་མར་འཕངས་ཤིང་།
ཆུ་བ་ལྔ་དེའི་ནང་དུ་ལྡིང་དུ་བཅུག །འོན་ཀྱང་མཚོ་རླབས་ཀྱིས་དེ་མ་ཐག་ཏུ་སྲོག་སྐྱོབ་
གྲུ་ཆུང་མགོ་རྟིང་བསྒྱུར་ཏེ་ཆུ་བ་གཉིས་མཚོ་ནང་དུ་བྱིང་སོང་ཞིང་། དེའི་ཁྲོད་ཀྱི་
གཅིག་ནི་དབྱི་ཐ་ལིའི་མི་རེད། ཆུ་བ་གསུམ་ནི་ཐག་པར་འཇུས་ཏེ་དཀའ་ལས་ཆེན་
པོས་གྲུ་སྟེང་དུ་སླེབས་ཐུབ་སོང་།
སྐབས་འདིར། ཆུ་བ་དག་གི་སྤོབས་པ་ཡོངས་སུ་ཉམས་ཏེ་རེ་ཆད་དུ་གྱུར། གྲུ་ཆེན་
ནི་མཚོ་ནང་དུ་ནུབ་མགོ་བརྩམས་བྱུང་། ཡང་ཆུ་ཚོད་གཉིས་འགོར་བ་ན། མཚོ་ཆུས་
རིམ་བཞིན་འཁོར་ཁང་འོག་མ་བསྣུབས་སོང་།
ཡང་ཐོག་གི་པང་གཅལ་སྟེང་དུ་ཡ་ང་བའི་ཟིང་ལོང་གི་རྣམ་པས་ཁེངས་འདུག་སྟེ།
མ་ཡུམ་དག་གིས་རེ་ཐག་རྩ་བ་ནས་ཆད་དེ་བུ་ཕྲུག་བྲང་ཁར་དམ་པོར་སྦྱོར་བ་དང་།
གྲོགས་པོ་ཚོ་ཕན་ཚུན་ལ་དམ་དུ་འཁྱུད་ནས་གྱེས་ཕྱག་འབུལ་ལ། མི་སྐོར་ཞིག་གིས་
མིག་གིས་རྒྱ་མཚོར་བལྟས་ནས་འཆི་མ་འདོད་པར། ཕྱིར་འཁོར་ཁང་ནང་དུ་འགྲོ་བར་
བྱེད། འགྲུལ་པ་ཞིག་གིས་རང་གི་མགོ་བོར་མེ་མདས་བརྒྱབ་ནས་རང་སྲོག་བཅད་པས།
ངོ་གདོང་གནམ་ལ་འཁོར་ནས་ལྗིད་ཏིག་གེར་འཁོར་ཁང་གི་སྐས་སྟེང་དུ་འགྱེལ་སོང་།
མི་མང་པོ་ཞིག་སྨྱོས་པ་བཞིན་དུ་ཕན་ཚུན་དམ་པོར་འཐམས་པར་བྱེད། བུད་མེད་འགའ་
ཞིག་གཅིག་ཏུ་འཐམས་ནས་རྩ་འདར་རྒྱག་ལ། མི་མང་པོ་ཞིག་ཆོས་དཔོན་གྱི་མཐའ་
འཁོར་དུ་པུས་བཙུགས་ནས་སྡོད། མི་རྣམས་ཀྱི་ངུ་ཤུམ་བྱེད་པའི་སྐད་དང་། བུས་བའི་
་པའི་ཨག་འདེབས་པའི་སྐད། སྣ་ཚོགས་པའི་ཡིད་གདུང་ངུ་འབོད་དང་། རྣ་བར་གཟན་ང
འོ་དོད་ཀྱི་སྐད་སོགས་ལྷན་དུ་འདྲེས་ཏེ་མྱ་ངན་གྱི་རོལ་དབྱངས་ཤིག་ཏུ་གྱུར། གང་ས་
གང་དུ་སྐྲག་སྟེ་བླ་འཁྱར་བའི་མི་ཚོགས་མཐོང་ཡོང་སྟེ། འཇིམ་སྐུ་བཞིན་དུ་མིག་ཆེ་རུ་
ཅེར་ཏེ་འགུལ་ཙམ་ཡང་མི་བྱེད་པར། གནས་གཅིག་ཏུ་ཀེ་རེར་ལངས་ནས་སྡོད་པ་ནི་
སྨྱོན་པའམ་བེམ་པོ་ཞིག་དང་གཉིས་སུ་མ་མཆིས། མ་རི་ཨོ་དང་ཇོའུ་ལི་ཨེ་ཏ་གཉིས་ཀ་
དར་ཤིང་ཞིག་ལ་འཇུས་ཤིང་། འདུ་ཤེས་ཅི་ཡང་མེད་པར་མིག་བགྲད་དེ་རྒྱ་མཚོ་ཆེན་
པོར་ཅེར་འདུག
རྒྱ་མཚོ་ཆེན་པོ་ཨེན་ཙམ་ལྷོད་འཇགས་སུ་གྱུར་སོང་། ཡིན་ནའང་གྲུ་ཆེན་ད་དུང་
དལ་བ་དལ་བུར་མར་ནུབ་ཀྱིན་ཡོད་ཅིང་། སྐར་མ་འགའ་མ་འགོར་བར་མཚོ་ནང་དུ་
བྱིང་ངེས་རེད།
“གྲུ་ཆུང་འཕོངས་ཤིག” གྲུ་དཔོན་གྱིས་སྐད་བརྒྱབ་བྱུང་།
ཆེས་མཇུག་མཐའི་གྲུ་ཆུང་ཆུ་ནང་དུ་འཕངས་ཤིང་། ཆུ་བ་བཅུ་བཞི་དང་འགྲུལ་པ་
གསུམ་གྲུ་ཆུང་ནང་དུ་བབས།
གྲུ་དཔོན་ཤུལ་དུ་བསྡད་བྱུང་།
“ང་ཚོའི་རྗེས་འབྲངས་ནས་མྱུར་དུ་བོབས་ཤོག” གཤམ་དུ་ཡོད་པའི་མིས་དེ་
ལྟར་སྐད་བརྒྱབ།
“ང་ནི་ངའི་ལས་གནས་སྟེང་ནས་ཤི་དགོས།” གྲུ་དཔོན་གྱིས་དེ་ལྟར་ལན་བཏབ།
“ང་ཚོ་གྲུ་གཟིངས་ཤིག་ལ་འཕྲད་ངེས། འཆི་མི་སྲིད། མར་ལ་བོབས། ཁྱོད་སྨྱོས་
བྱུང་ངམ།” ཆུ་བ་ཚོས་འབོད་སྒྲ་སྒྲོག
“ང་ཤུལ་ནས་འདུག”
“ད་དུང་སྡོད་གནས་ཤིག་འདུག །བུད་མེད་ཅིག་བོབས་ཤོག” ཆུ་བ་དག་གིས་
འགྲུལ་པ་གཞན་དག་ལ་ཁ་ཕྱོགས་ནས་སྐད་བརྒྱབ།
བུད་མེད་ཅིག་གྲུ་དཔོན་གྱིས་བསྐྱོར་ནས་ཚུར་སླེབས་བྱུང་། འོན་ཀྱང་གྲུ་ཆུང་དང་
བར་ཐག་རིང་བ་མཐོང་འཕྲལ། ཁོ་མོ་མར་ལྡིང་མི་ཕོད་པར་པང་གཅལ་དུ་འགྱེལ་སོང་།
བུད་མེད་གཞན་དག་ཚོར་ཤེས་མེད་པར་གྱུར་ཏེ་རང་རང་སར་ཧང་ཧང་བོར་ལུས་འདུག
“བྱིས་པ་ཞིག་ཤོག” ཆུ་བ་དག་གིས་བོས།
ཞི་ཞི་ལའི་བྱིས་ཕོ་དང་ཁོའི་གྲོགས་མོ་གཉིས་ནི། ཚད་ལས་འདས་པའི་འཇིགས་
སྐྲག་གིས་རྡོ་བ་བཞིན་དུ་བླ་འཁྱར་ནས་ཡོད་མོད། འབོད་སྐད་འདི་ཐོས་མ་ཐག །གློ་བུར་
དུ་གསོན་ལ་རེ་བའི་འདུན་པ་དྲག་པོས་བཙན་སྐུལ་བྱས་ཏེ། སྐད་ཅིག་ཉིད་ལ་དར་ཤིང་
དང་གྱེས་ཤིང་། སྨྱོས་པ་ཇི་བཞིན་སྔ་གཞུག་བརྩད་ནས་གྲུ་འདབས་སུ་རྒྱུག་བཞིན།
མགྲིན་གཅིག་ཏུ་“ང་འགྲོ་རྒྱུ་ཡིན” ཞེས་སྐད་བརྒྱབ།
“ཆུང་བ་དེ་ཡོང་དུ་ཆུགས། གྲུ་ནི་ལྗིད་ཚད་ལས་བརྒལ་ཟིན་འདུག” ཆུ་བས་དེ་
ལྟར་བཤད་བྱུང་།
སྐད་ཆ་འདི་ཐོས་མ་ཐག །བུ་མོ་ནི་གློག་གིས་བརྒྱབ་པ་ཇི་བཞིན་དབང་རྩ་ལྷོད་
པར་གྱུར་པ་དང་།དེ་གར་འགྲེང་ནས་ཧན་ཧོན་ངང་མ་རི་ཨོ་ལ་བལྟས་འདུག
མ་རི་ཨོས་ཁོ་མོར་ལྟ་ཙམ་བྱས་ཤིང་། ཁོ་མོའི་བྲང་ཁའི་ཁྲག་རྗེས་དེ་མཐོང་བའི་
མོད་ལ། མདང་དགོང་གི་དོན་དག་སེམས་སུ་དྲན་ཅིང་། ཧ་ཅང་ཁྱད་དུ་འཕགས་པའི་
བསམ་ཚུལ་ཞིག་ཁོའི་ཀླད་པའི་ནང་དུ་འཁྱུག་བྱུང་།
“རེམ། ཆེས་ཆུང་བ་དེ་ཤོག །ང་ཚོ་འགྲོ་རྒྱུ་ཡིན།” ཆུ་བ་ཚོས་སེམས་འཚབ་ཅིང་
སུན་སྣང་སྐྱེ་བའི་ངང་འབོད་པར་བྱེད།
སྐབས་དེར་མ་རི་ཨོས་གདངས་འགྱུར་བའི་སྐད་ཀྱིས། “ཁོ་མོ་ང་ལས་ཡང་བོ་ཡོད་
པས། ཁོ་མོ་འགྲོ་རུ་ཆུགས། ཇོའུ་ལི་ཨེ་ཏ། ཁྱོད་ལ་ཡབ་ཡུམ་ཡོད་པ་རེད། ང་ནི་གཅིག་པུ་
ཡིན། ངས་སྡོད་གནས་ཁྱོད་ལ་བྱིན་པ་ཡིན། ཁྱོད་སོང་ཞིག” ཅེས་བཤད།
“ཁོ་མོ་མཚོ་ནང་དུ་གཡུགས་ཤིག” ཆུ་བ་ཚོས་མུ་མཐུད་དུ་འབོད་སྐད་སྒྲོག
མ་རི་ཨོ་ཡིས་ཇོའུ་ལི་ཨེ་ཏ་པང་དུ་བླངས་ནས། ཁོ་མོ་མཚོ་ནང་དུ་གཡུགས་སོང་།
བུ་མོས་ཨག་སྐད་ཅིག་འདོན་བཞིན་མཚོ་ནང་དུ་ལྷུང་སོང་། ཆུ་བ་ཞིག་གིས་ཁོ་
མོའི་དཔུང་པ་ཡ་གཅིག་ནས་བཟུང་སྟེ་གྲུ་ནང་དུ་བཞག་བྱུང་།
བྱིས་ཕོ་གྲུ་ཆེན་གྱི་འདབས་སུ་ལངས་ཤིང་མགོ་བོ་དགུང་དུ་བཏེགས་འདུག་པས།
སྐྲ་ལོ་རིང་པོ་མཚོ་རླུང་དང་བསྡོངས་ནས་ཡང་བོར་འཕྱོ་བཞིན་འདུག །ཁོ་རང་འགུལ་
ཙམ་ཡང་མི་བྱེད་པར་གཟེངས་སུ་མཐོ་ཞིང་ཞི་ཞིང་ལྷོད་ལ། བག་བྲོ་བའི་ངང་དེ་གར་
འགྲེང་འདུག
སྐབས་འདིར།བུ་མོའི་ཚོར་ཤེས་བསྐྱར་དུ་སོས་ཤིང་། མགོ་བོ་དགྱེ་ནས་མ་རི་ཨོ་ལ་
ལྟ་བཞིན་ངུས་ནའང་མིག་ཆུ་མི་འོང་བའི་ཚད་དུ་གྱུར།
“གཏན་གྱེས་བྱ། མ་རི་ཨོ” ཁོ་མོ་མ་རི་ཨོའི་ཕྱོགས་སུ་འཁོར་ནས་ལག་པ་
བརྐྱངས་ཏེ། མིག་ཆུ་ཤུར་ཤུར་དུ་བཞུར་བཞིན། “གཏན་གྱེས་བྱ། གཏན་གྱེས་བྱ། གཏན་
གྱེས་བྱ” ཞེས་བོས།
“གཏན་གྱེས་བྱ།” བྱིས་ཕོས་ལག་པ་ཡར་བཏེགས་ནས་དེ་ལྟར་ལན་བཏབ།
གྲུ་ཆུང་ནི་རབ་རིབ་ཀྱི་ནམ་མཁའི་འོག་ཏུ། རྒྱ་མཚོའི་རླབས་རྒྱུན་འཕྱུར་བ་དང་
བསྟུན་ནས་མྱུར་ཤུགས་ཀྱིས་ཐག་རིང་དུ་བསྐྱོད་སོང་། ད་ནི་གྲུ་ཆེན་གྱི་སྟེང་དུ་སྐད་
རྒྱག་མཁན་ཡང་མེད་པར་གྱུར་པ་དང་། མཚོ་ཆུས་སྔར་ནས་གྲུ་ཡི་པང་གཅལ་བསྣུབས་
ཟིན་འདུག
གློ་བུར་དུ། བྱིས་ཕོ་པུས་ཚུགས་སུ་བསྡད་ཅིང་ལག་ཟུང་ཐལ་མོ་སྦྱར་ནས། ངོ་
གདོང་བར་སྣང་དུ་གཏད་སོང་།
བུ་མོས་ངོ་གདོང་ལག་ཟུང་གིས་བཀབ་བྱུང་༌།
མཇུག་མཐར་ཁོ་མོས་མགོ་བོ་བཏེགས་ཏེ་མཐའ་འཁོར་གྱི་རྒྱ་མཚོ་ཆེན་མོར་ལྟ་
སྐབས།གྲུ་ཆེན་སྔོན་ནས་མཐོང་རྒྱུ་མེད་པར་གྱུར་ཟིན་འདུག།

ཟླ་བདུན་པ།
ཡུམ་ཆེན་གྱི་མཇུག་མཐའི་སྐད་ཆ།
ཚེས་གཅིག་ཉིན། རེས་གཟའ་སྤེན་པ།

ཨེན་རི་ཁོ། སློབ་ལོ་མཇུག་རྫོགས་སོང་། ཆེས་མཇུག་མཐའི་ཉིན་མོ་འདིར། ཁྱོད་
ཀྱིས་གྲོགས་པོའི་ཆེད་དུ་རང་ཉིད་ཀྱི་ཚེ་སྲོག་ཕུལ་བའི་གཏམ་རྒྱུད་ལ་ཉན་ཞིང་། འདི་
ལྟ་བུའི་བླ་ན་མེད་པའི་གཞོན་ནུའི་སྣང་བརྙན་དེ་ཕྱིར་དྲན་ཞིག་ཏུ་བགྱིས་པས། དངོས་
གནས་ཧ་ཅང་བཟང་བྱུང་། ད་ལྟ། ངས་ཁྱོད་ལ་ཡིད་སེམས་སྐྱོ་བའི་གནས་ཚུལ་ཞིག་མི་
བཤད་ཐབས་མེད་རེད། ཁྱོད་རང་མི་འགྱངས་པར་ཁྱོད་ཀྱི་དགེ་རྒན་དང་ཁྱོད་ཀྱི་སློབ་
གྲོགས་ཚོ་དང་ཁ་གྱེས་དགོས་རྒྱུ་རེད། ད་དུང་ཐེངས་འདིའི་གྱེས་བྲལ་ནི་ཟླ་ངོ་གཉིས་
གསུམ་ཙམ་མ་ཡིན་པར། དུས་གཏན་གྱི་གྱེས་བྲལ་ཞིག་རེད། ཁྱེད་ཀྱི་ཡབ་ཆེན་ལགས་
བྱ་བའི་ལས་སྤོའི་དབང་གིས་ངེས་པར་དུ་ཏོ་རི་ནོ་དང་གྱེས་དགོས་བྱུང༌། ང་ཚོ་ཁྱིམ་
ཚང་གང་པོའང་མཉམ་དུ་འགྲོ་དགོས། སྟོན་ཁར་ང་ཚོ་ལམ་ལ་ཆས་དགོས་ཤིང་ཁྱོད་
ཀྱིས་སློབ་གྲྭ་གསར་པ་ཞིག་ནས་དཔེ་ཆ་འདོན་དགོས། འདི་ནི་ཁྱོད་ལ་མཚོན་ན་
ཕངས་སེམས་སྐྱེས་པའི་དོན་ཞིག་ཡིན་སྲིད།དེ་ཨེ་རེད། རྒྱུ་མཚན་ནི་ཁྱོད་རང་ཁྱོད་ཀྱི་
སློབ་གྲྭར་སེམས་གཏིང་ནས་དགའ་བས་རེད། དེ་གར་ཁྱོད་ཀྱིས་ལོ་གསུམ་ལ་དཔེ་ཆ་
བཏོན་ཅིང་། ཉིན་རེར་ཐེངས་གཉིས་ལ་སོང་སྟེ་ཁྱོད་ཀྱིས་སློབ་སྦྱོང་གི་སྤྲོ་སྣང་ངོས་
ཟིན་པ་རེད།དུས་ཚོད་དེ་དག་གི་རིང་ལ། ཁྱོད་ཀྱིས་ནམ་ཡང་ཁྱོད་ཀྱི་སློབ་གྲོགས་དང་
དགེ་རྒན། ཁྱིམ་བདག་དེ་དག་མཐོང་ཐུབ་ཅིང་། ཁྱོད་ཀྱི་ཡབ་ཆེན་ནམ་ཡུམ་ཆེན་གྱིས་
འཛུམ་མདངས་དང་བཅས་ཁྱོད་ཀྱི་སློབ་གྲོལ་ལ་ངང་སྒུག་བྱས་ཚུལ་ཡང་མཐོང་ཐུབ།
ཁྱོད་རང་ཁྱོད་ཀྱི་སློབ་གྲྭ་ལ་དགའ་དོན་ནི། སློབ་གྲྭ་འདི་ནས་ཁྱོད་ཀྱི་བློ་གྲོས་ལ་ཡར་
བསྐྱེད་ཐོབ་ཅིང་། ཁྱོད་རང་ཡིད་གཅུགས་ཀྱི་གྲོགས་པོ་མང་པོ་ཞིག་ལ་འཕྲད་པ་དང་།
ཁྱོད་ཀྱིས་ཐོས་པའི་སྐད་ཆ་རེ་རེ་ནི་ཤ་ཚའི་སྙིང་གཏམ་ཤ་སྟག་ཡིན་པས་རེད། སྐབས་
རེར་ཁྱོད་ཀྱིས་ཉན་པའི་སྐབས་སུ་རྣ་བར་རྩུབ་སྣང་འཆར་མོད། འོན་ཀྱང་ཡོད་ཚད་
ཁྱོད་ལ་ཕན་ཐོགས་ཡོད་པ་རེད། དེར་བརྟེན། འདི་ལྟ་བུའི་བརྩེ་དུང་སྤྱད་ནས་ཁྱོད་
ཀྱིས་ལྷག་བསམ་རྣམ་དག་གིས་ཁྱོད་ཀྱི་གྲོགས་པོ་དག་དང་གྱེས་ཕྱག་འབུལ་འོས། མ་
འོངས་པར་ཁོ་ཚོའི་ཁྲོད་ཀྱི་ལ་ལ་མ་རུང་བའི་རྐྱེན་ངན་ལ་འཕྲད་དེ་མྱུར་བ་མྱུར་དུ་དྭ་
ཕྲུག་ཏུ་འགྱུར་སྲིད་ལ། རེ་གཉིས་གཞོན་པའི་དུས་སུ་འཆི་ཡང་སྲིད་པ་དང་། ད་དུང་
སྐོར་ཞིག་དཔའ་ངར་ཆེན་པོས་གཡུལ་སའི་དམར་འཁྲུག་ལ་ཞུགས་ཀྱང་སྲིད། འོན་
ཀྱང་ཆེས་ཕལ་ཆེ་བ་ནི་གཞུང་རྒྱུད་དྲང་ཞིང་ཁྱད་དུ་འཕགས་པའི་བཟོ་པར་འགྱུར་
ངེས་རེད་ལ། ལས་ལ་བརྩོན་ཞིང་ངང་རྒྱུད་དྲང་བའི་ཁྱིམ་ཚང་གི་ཡབ་ཆེན་དུ་གྱུར་
ཅིང་། ཡང་ཁོ་ཚོ་དང་འདྲ་བའི་བུ་བུ་མོ་མང་པོ་གསོ་སྐྱོང་བྱ་ངེས་རེད། སུས་ཀྱང་
རྟོགས་མི་ནུས།ཁོ་ཚོའི་ཁྲོད་ཀྱི་ལ་ལས་རྒྱལ་ཁབ་ལ་ཆེད་དུ་ཁྱད་དུ་འཕགས་པའི་བྱས་
རྗེས་བཞག་སྟེ་ལོ་རྒྱུས་དེབ་ཐེར་དུ་འཁོད་ཀྱང་སྲིད། དེར་བརྟེན། དོན་དག་ཅི་འདྲ་
ཞིག་ཏུ་འགྱུར་ཡང་རུང་། ཁྱོད་ཀྱིས་སེམས་པ་བརྩེ་དུང་གིས་ཁེངས་བཞིན་ཁོ་ཚོ་དང་
གྱེས་ཕྱག་འབུལ་དགོས། ཁྱོད་ཀྱིས་ཁྱིམ་གཞིས་ཆེན་པོ་དེ་སེམས་སུ་དམ་པོར་འཛིན་
དགོས། རྒྱུ་མཚན་ནི་དང་ཐོག་ཁྱོད་རང་ཁྱིམ་གཞིས་ཆེན་པོ་དེར་ཡོང་དུས་ནི་ཅི་ཡང་
མི་ཤེས་པའི་བྱིས་པ་ཆུང་ཆུང་ཞིག་ཡིན་ཞིང་། ད་ལྟ་ཁྱོད་རང་དེ་ག་ནས་ཕྱིར་འབུད་
པའི་དུས་སུ་ལང་ཚོ་དར་བའི་གཞོན་ནུ་སྟོབས་ཆེན་ཞིག་ཏུ་གྱུར་ཡོད་པས་ཡིན། ཁྱོད་
ཀྱི་ཡབ་ཡུམ་ཟུང་ཡང་ཁྱིམ་གཞིས་ཆེན་པོ་དེར་དགའ་བ་ཡིན་ཏེ། རྒྱུ་མཚན་ནི་ཁོས་
སྔོན་ཆད་ཁྱོད་ལ་ཚད་མེད་པའི་བརྩེ་བ་གནང་མྱོང་བས་ཡིན། སློབ་གྲྭ་ནི་ཁྱོད་ཀྱི་ཡུམ་
ཆེན་དང་ཅིས་མི་མཚུངས། ང་ཡི་ཨེན་རི་ཁོ། དང་ཐོག་ཁོ་མོས་ཁྱོད་རང་ངའི་པང་ནས་
ཁྲིད་འགྲོ་བའི་སྐབས་སུ། ཁྱོད་ཀྱིས་སྐད་ཆ་སྨྲ་ཤེས་པ་ཙམ་ཡིན་ཞེས་ཟེར་ཆོག་མོད།
ད་ལྟ་ཁོ་མོས་ཁྱོད་རང་ཕྱིར་ང་ཡི་གམ་དུ་བསྐྱལ་ཡོང་བའི་སྐབས་འདིར། ཁྱོད་ནི་
གཟུགས་གཞི་ཆེ་ལ་ལུས་སྟོབས་རྒྱས་པ་དང་། གཞུང་སེམས་དྲང་ཞིང་སློབ་ལ་བརྩོན་
པའི་མི་ཞིག་ཏུ་གྱུར་ཟིན། ཁྱོད་ཀྱི་སློབ་གྲྭ་ལ་སྨོན་འདུན་ཞུས་ཤིག །ཁྱོད་ཀྱིས་དུས་
གཏན་དུ་ཁོ་མོ་བརྗེད་མི་རུང་། གཅེས་ཕྲུག །རེད་ཡ། ཁྱོད་ཀྱིས་དུས་གཏན་དུ་ཁྱོད་ཀྱི་
སློབ་གྲྭ་བརྗེད་མི་སྲིད། ཁྱོད་རང་ནར་སོན་ཏེ་མི་དར་མར་གྱུར་པའི་སྐབས་སུ། ཁྱོད་
རང་སོང་སྟེ་འཛམ་གླིང་ཧྲིལ་པོར་སྐོར་ཉུལ་བྱོས་དང་། ཁྱོད་ཀྱིས་གྲོང་ཁྱེར་ཆེན་པོ་ཧ་
ཅང་མང་པོ་དང་བསྔགས་བརྗོད་ཀྱི་མེ་ཏོག་འཐོར་བའི་གནའ་ཤུལ་མང་པོ་མཐོང་
ངེས། སྐབས་དེར། ཁྱོད་ཀྱིས་དོན་དག་སྐོར་ཞིག་དྲན་པའི་ངོས་ནས་གཏན་བརྗེད་དུ་
གྱུར་ཟིན་ཡང་སྲིད་མོད། འོན་ཀྱང་ཧ་ཅང་བབ་ཆགས་ཤིང་། སྒེའུ་ཁུང་རྩིབ་ལག་མ་
གཏན་ཡོད་པའི་དངུལ་མདོག་གི་བཟོ་སྐྲུན་དེ། ཁྱོད་ཀྱི་ཐོག་དང་པོའི་ཤེས་རབ་ཀྱི་མེ་
ཏོག་གད་སའི་སློབ་ར་དེ། ཁྱོད་ཀྱིས་ཚེ་གང་པོར་གཏན་ནས་བརྗེད་མི་སྲིད། དེ་ནི་ངས་
ཁྱོད་ཀྱི་ངུ་སྐད་ཐོག་དང་པོར་ཐོས་སའི་ཁང་ཁྱིམ་འདི་དུས་གཏན་དུ་བརྗེད་མི་སྲིད་པ་
དང་ཅི་འདྲའི་མཚུངས་ཨང་། །- ཁྱོད་ཀྱི་ཡུམ་ཆེན་གྱིས།

རྒྱུགས་ལེན།
ཚེས་བཞི་ཉིན། རེས་གཟའ་མིག་དམར།

གཞི་ནས་རྒྱུགས་ལེན་པའི་དུས་ལ་སླེབས་སོང་། སློབ་གྲྭའི་ཉེ་འདབས་ཀྱི་སྲང་
ལམ་དུ། སློབ་མ་དང་ཁྱིམ་བདག །ཐ་ན་གཉེར་བ་ཡིན་ཡང་དཔྱད་གླེང་བྱེད་པའི་བརྗོད་
གཞི་ནི་རྒྱུགས་ལེན་དང་སྐར་གྲངས། ཆ་སྙོམས་སྐར་གྲངས།གསབ་ཁྲིད་དང་སློབ་འཕར་
སོགས་ཀྱི་ནང་དོན་ལས། ནང་དོན་གཞན་པ་ཅི་ཡང་མི་འདུག ཁ་སང་སྔ་དྲོ་རྩོམ་ཡིག་
ལ་རྒྱུགས་བླངས་པ་ཡིན་ལ། དེ་རིང་སྔ་དྲོ་རྩིས་རིག་ལ་རྒྱུགས་ལེན་པ་རེད། ཁྱིམ་བདག་
ཚང་མས་བྱིས་པ་དག་ཁྲིད་ནས་སློབ་གྲྭར་ཡོང་སྟེ་རྒྱུགས་ལ་ཞུགས་ཀྱིན་འདུག །ཁྱིམ་
བདག་རྣམས་ཀྱིས་འགྲོ་ཞོར་དུ་ལམ་ནས་བྱིས་པ་རྣམས་ལ་མཇུག་མཐའི་བསླབ་བྱ་
གནང་གིན་འདུག་ཅིང་། ཐ་ན་ཡུམ་ཆེན་མང་པོ་ཞིག་བྱིས་པའི་རྗེས་འབྲངས་ཏེ་ཅོག་
ཙེའི་གམ་དུ་ཡོང་ཞིང་། སྣག་བུམ་ནང་དུ་སྣག་ཚ་ཡོད་མེད་ལ་ལྟ་བ་དང་། ལྕགས་སྨྱུག་
བཀོལ་བདེ་མིན་ལ་བརྟག་ལ། སྒོར་འབུད་པའི་སྐབས་སུ་ད་དུང་ཁ་ཕྱིར་འཁོར་ནས་
སེམས་ཁུར་དང་བཅས། “རྣམ་ཤེས་གཏད་དེ་རྒྱུགས་ལོངས། ཞིབ་ཚགས་བཏོད་དགོས།
ང་ཁྱོད་ལ་ཡིད་ཆེས་ཡོད” ཟེར། སྐབས་དེའི་རྣམ་པ་ངོ་མ་སེམས་འགུལ་ཐེབས་པ་ཞིག་
རེད། ང་ཚོའི་རྒྱུགས་ལེན་ལྟ་རྟོག་པ་ནི་སྨ་ར་ནག་པོ་སྐྱེས་ཤིང་། སྐད་མགོ་མཐོ་བ་སེང་
གེའི་གད་རྒྱངས་དང་མཚུངས་ཀྱང་། ནམ་ཡང་སློབ་མར་གཅར་རྡུང་མི་བྱེད་པའི་དགེ་
རྒན་ཁོ་ཨ་ཏིད་ལགས་ཡིན་འདུག་པས། སློབ་གྲོགས་འགའ་རེ་སྐྲག་སྟེ་ངོ་མདངས་སྐྱ་
བོར་གྱུར་འདུག །དགེ་རྒན་གྱིས་གྲོང་ཁྱེར་སྲིད་གཞུང་ནས་ཁྱེར་ཡོང་བའི་རྒྱུགས་ཤོག་
གི་དམ་རྒྱ་ཕྱེ་ཞིང་། ནང་ནས་རྒྱུགས་ཤོག་ལེན་པའི་སྐབས་སུ། སློབ་ཁང་གི་ནང་ནི་ཁུ་
སིམ་མེར་ཚང་མས་དབུགས་གཏོང་ལེན་བྱེད་པ་མ་གཏོགས་ཐོས་རྒྱུ་མི་འདུག།དགེ་རྒན་
གྱིས་སྐད་ཆེན་པོས་རྒྱུགས་གཞི་འདོན་ཞོར་དུ། འཇིགས་སུ་རུང་བའི་མིག་འོད་ཀྱིས་
འདི་ལ་ལྟ་ཙམ་དང་ཅུང་ཙམ་ནས་དེ་ལ་ལྟ་ཙམ་བྱེད། འོན་ཀྱང་མིག་འོད་དེ་མཐོང་ཚེ་
ང་ཚོ་ཚང་མས་གསལ་པོར་ཤེས་ཏེ། གལ་ཏེ་ཁོས་དྲིས་ལན་ང་ཚོར་བཤད་པ་ཡིན་ན། ང་
ཚོ་ཚང་མས་རྒྱུགས་འཕྲོད་ངེས་པས་ཁོ་རང་ཧ་ཅང་དགའ་ངེས་རེད། དུས་ཚོད་གཅིག་
གི་རྗེས་སུ། སློབ་མ་མང་ཆེ་བ་སུན་སྣང་གིས་སྡོད་བཟོད་མི་བདེ་བའི་མགོ་བརྩམས་བྱུང་།
རྒྱུ་མཚན་ནི་རྒྱུགས་གཞི་ཧ་ཅང་དཀའ་སོང་བས་རེད། ཐ་ན་སློབ་མ་གཅིག་ནི་མ་ཤེས་
པར་ངུས་བྱུང་། ཁོ་ར་ཆིས་ཁུ་ཚུར་གྱིས་རང་ཉིད་ཀྱི་མགོ་བོར་རྡུང་བར་བྱེད། སློབ་མ་
འགའ་རེས་རྩིས་གཞི་བརྩི་མ་ཤེས་པ་ནི་ཚང་མ་ཁོ་ཚོར་ལེ་བདའ་བྱ་མི་འོས་ཏེ། ཁོ་ཚོར་
དུས་རྒྱུན་སློབ་སྦྱོང་བྱེད་པའི་དུས་ཚོད་འདང་ངེས་ཤིག་མེད་པ་དང་། ཁྱིམ་བདག་གིས་
ཀྱང་ཁོ་ཚོའི་སློབ་སྦྱོང་དེ་བཏང་སྙོམས་སུ་བཞག་པའི་རྐྱེན་རེད། ཡིན་ནའང་འགྲོ་མི་
ཐུབ་པའི་ལམ་ཞིག་ག་ལ་ཡོད། དྷེ་རོ་སིས་ཧ་ཅང་སྤྲོ་སྣང་དང་བཅས་ཚང་མར་རོགས་
རམ་བྱས་སོང་། ཁོས་ཐབས་སྣ་ཚོགས་བཏོན་ནས་སུས་ཀྱང་མི་ཚོར་བའི་ངང་དྲིས་ལན་
སྟེར་བའམ་བརྩི་སྟངས་ཅི་འདྲ་ཡིན་པ་ལྐོག་བརྡ་སྟོན། ཁོ་རང་སློབ་གྲོགས་ཡོངས་རྫོགས་
ལ་ཤ་ཚ་བར་བྱེད་དེ། ཕལ་ཆེར་ཁོ་རང་ང་ཚོའི་དགེ་རྒན་དུ་གྱུར་པ་དང་འདྲ། ད་དུང་
རྩིས་རིག་ལ་ཆེས་ལེགས་པའི་གྷར་རོ་ནེས་ཀྱང་གང་ནུས་སྒོས་གཞན་ལ་རོགས་རམ་
བྱེད། ཐ་ན་ནོ་བྷི་སི་ལའང་རོགས་རམ་བྱས་སོང་། དེའི་རྒྱུ་མཚན་ཡང་ནོ་བྷི་སིས་རྩིས་
གཞི་བརྩི་མ་ཤེས་པར་ཧ་ཅང་ཁེངས་སྐྱུངས་དང་གུས་ཡོད་དུ་གྱུར་འདུག་པའི་རྐྱེན་གྱིས་
རེད། སི་ཏར་ཏི་ནི་དུས་ཚོད་གཅིག་གི་རིང་ལ་ཁུ་ཚུར་གྱིས་མུར་གོང་བཏེགས་ཤིང་།
མིག་ཟུང་གིས་རྒྱུགས་གཞི་ལ་ཅེར་ནས་འགུལ་ཙམ་མི་བྱེད་པར་སྡོད་ཅིང་། མཇུག་
མཐར་སྐར་མ་ལྔའི་རིང་ལ་རྩིས་གཞི་ཡོངས་རྫོགས་བརྩིས་ཚར་བར་བྱས་སོང་། དགེ་
རྒན་ནི་ཅོག་ཙེའི་བར་གསེང་དུ་འགྲོ་ཞོར་དུ། “བསྲན་ཚུགས་ཤིག །བྲེལ་བ་ལངས་མི་
དགོས། ཚང་མ་བྲེལ་བ་ལངས་མི་དགོས” ཟེར། ཁོང་གིས་སློབ་མ་ཞིག་ཡི་ཐང་ཆད་
ཀྱིན་པ་མཐོང་འཕྲལ། སེང་གེ་བཞིན་དུ་ཁ་ཆེན་པོར་གདངས་ནས་ཁོ་རང་དགོད་དུ་
བཅུག་ནས། ཁོའི་སེམས་ལ་ཤུགས་རྒྱག་པར་བྱེད། ཆུ་ཚོད་བཅུ་གཅིག་ལ་སླེབས་གྲབས་
འདུག ངས་སྒེའུ་ཁུང་རྩིབ་ལག་མ་ལས་མར་བལྟས་པ་ན། སྲང་ལམ་དུ་ཁྱིམ་བདག་མང་
པོ་སེམས་འཚིགས་ཏེ་སྡོད་བཟོད་མེད་པར་ཕར་འགྲོ་ཚུར་འགྲོ་བྱེད་ཅིང་། དེའི་ཁྲོད་དུ་
ལས་གོས་སྔོ་ནག་གྱོན་པའི་ཕེ་རེ་ཁོ་སིའི་ཡབ་ཆེན་ཡང་འདུག །ཁོ་རང་མགར་ཁང་
ནང་ནས་བརྒྱུགས་ཡོང་བ་ཡིན་ཞིང་། གདོང་གི་སོལ་དྲེག་ཀྱང་བཀྲུ་ལོང་མ་བྱུང་བས་ངོ་
གདོང་ནག་ཆིལ་ལེར་འདུག །ད་དུང་ཁོ་ར་ཆིའི་སྔོ་ཚོད་འཚོང་བའི་ཡུམ་ཆེན་དང་།
ལུས་ལ་གོས་ནག་གྱོན་ཅིང་སེམས་འཚིགས་ཏེ་འགྲེང་མི་ཚུགས་པའི་ནེལ་ལིའི་ཡུམ་
ཆེན་སོགས་འདུག །ཡབ་ཆེན་ནི་ཆུ་ཚོད་བཅུ་གཉིས་ལ་སླེབས་ཉེ་དུས་སླེབས་བྱུང་།
ཁོང་གིས་མགོ་དགྱེ་སྟེ་ང་ཡོད་སའི་སྒེའུ་ཁུང་ལ་བལྟས་འདུག །བྱམས་བརྩེ་ལྡན་པའི་
ཡབ་ཆེན་ཨང་། ཆུ་ཚོད་བཅུ་གཉིས་ལ་སླེབས་འཕྲལ། ང་ཚོ་ཚང་མས་རྒྱུགས་གཞི་བྲིས་
ཚར་ཞིང་རྒྱུགས་ཤོག་སྤྲད། སྐབས་འདིར་སློབ་གྲྭའི་སྒོ་ཆེན་ཁའི་ཁོར་ཡུག་ཏུ་ཧ་ཅང་
ལྟད་མོ་ཆེ་འདུག །ཁྱིམ་བདག་ཚང་མས་བྱིས་པ་ཚོའི་ངག་ནས་གནས་ཚུལ་རྩད་གཅོད་
བྱེད་ཅིང་། ཟིན་བྲིས་དེབ་སློག་ནས་སློབ་མ་གཞན་པའི་དྲིས་ལན་དང་ཞིབ་བསྡུར་བྱེད།
66རྩིས་གཞི་ག་ཚོད་འདུག” “རྩིས་ཐོབ་དུ་རེད།” “འཐེན་རྩིས་ཅི་འདྲ་
རེད།” “དྲིས་ལན་ནི་གང་རེད།” “གྲངས་ཆུང་ཚེག་ནི་. དགེ་རྒན་ནི་མཐའ་
བཞིའི་མི་ཚོགས་ཀྱིས་ཕར་འབོད་ཚུར་འབོད་བྱེད། ཡབ་ཆེན་གྱིས་ངའི་ལག་ནས་མ་
ཟིན་བླངས་ནས་ལྟ་བཞིན་“བཟང་འདུག” ཟེར། ང་ཚོའི་འཁྲིས་སུ་ལངས་ཡོད་པའི་
མགར་བ་ཕེ་རེ་ཁོ་སིས་ཀྱང་ཅུང་དོགས་མི་བདེ་བའི་ངང་ཁོའི་བུ་ཡི་མ་ཟིན་ལ་ལྟ་བར་
བྱེད། ཡིན་ནའང་ཁོས་བལྟས་ཀྱང་ཧ་ཅི་ཡང་མི་གོ་བས། ཁོ་ཚུར་འཁོར་ནས་ངའི་ཡབ་
ཆེན་ལ། “རྩིས་གཞི་འདི་བརྩིས་ཡོང་ན་ག་ཚོད་ཡིན་པ་ང་ལ་བཤད་ཆོག་གམ” ཟེར།
ངའི་ཡབ་ཆེན་གྱིས་དྲིས་ལན་ཁོ་ལ་བཤད་པ་ན། མགར་བས་བུས་བརྩིས་པ་འགྲིག་པ་
རྟོགས་ནས། སྔར་བས་དགའ་བའི་ངང་། “ཧ་ཅང་བཟང་འདུག །ལྟས་ངན་ཆུང་
ཆུང” ཞེས་དགའ་འབོད་བྱས་སོང་། ཡབ་ཆེན་དང་ཁོ་གཉིས་ཀྱིས་གྲོགས་པོ་བཞིན་དུ་
ཕན་ཚུན་ལ་བལྟས་ནས་དགོད་པར་བྱེད། མགར་བས་ཡབ་ཆེན་གྱིས་ཕར་བརྐྱངས་པའི་
ལག་པར་དམ་པོར་འཇུས་པ་དང་། དེ་ནས་ཕན་ཚུན་ལ་གྱེས་ཕྱག་ཕུལ། “ཁ་རྒྱུགས་ཀྱི་
དུས་སུ་མཇལ།” “རེད། ཁ་རྒྱུགས་ཀྱི་དུས་སུ་མཇལ།” ང་ཚོ་གྱེས་ཏེ་གོམ་པ་འགའ་ལ་
མ་སོང་བར། གློ་བུར་དུ་ཕྱི་རྒྱབ་ནས་ཟློས་གར་འཁྲབ་པ་ལྟ་བུའི་མགྲིན་སྒྲ་བཅོས་མ་
ཞིག་གིས་གླུ་དབྱངས་ལེན་པའི་སྐད་ཐོས་བྱུང་། རང་དབང་མེད་པར་ཕྱིར་འཁོར་ནས་
ལྟ་ཙམ་བྱས་པ་ན། མ་གཞི་ཕེ་རེ་ཁོ་སིའི་ཡབ་ཆེན་མགར་བས་གླུ་དབྱངས་བླངས་པ་
ཡིན་འདུག།

མཇུག་མཐའི་རྒྱུགས་ལེན།
ཚེས་བདུན་ཉིན། རེས་གཟའ་པ་སངས།

དེ་རིང་སྔ་དྲོ་ཁ་རྒྱུགས་ཡིན། ཆུ་ཚོད་བརྒྱད་ཀྱི་སྟེང་ང་ཚོ་ཚང་མ་སློབ་ཁང་དུ་
འཛུལ་ཟིན་ཅིང་། ང་ཚོ་མི་བཞི་རེ་ཚན་སྐོར་རེ་བྱས་ཏེ་ཚོམས་ཆེན་དུ་བོས་བྱུང་།
ཚོམས་ཆེན་ནང་དུ་སྟེང་དུ་ཀམ་པ་ལི་བཏིང་བའི་ཅོག་ཙེ་རིང་པོ་ཞིག་བཞག་འདུག་
ཅིང་། ཅོག་ཙེའི་རྒྱབ་ཏུ་སློབ་གཙོ་དང་དགེ་རྒན་བཞི་བསྡད་འདུག་ལ།དེའི་ཁྲོད་དུ་ང་
ཚོའི་དགེ་རྒན་ཡང་འདུག ང་ནི་ཆེས་མགོ་མར་བོས་པའི་སློབ་མའི་ཁྲོད་དུ་ཁེལ་
འདུག །སྔ་དྲོ་འདིར། ངས་དངོས་སུ་མིག་གིས་མཐོང་བྱུང་སྟེ། སྙིང་རྗེའི་ཡུལ་དུ་གྱུར་
པའི་དགེ་རྒན་ཁོང་ཤིན་ཏུ་ནས་ང་ཚོར་འདང་རྩིས་ཆེ་འདུག དགེ་རྒན་གཞན་གྱིས་ང་
ཚོ་ལ་དྲི་བ་འདོན་པའི་སྐབས་སུ། ཁོང་གིས་ང་ཚོ་ལ་ཕུར་ཚུགས་སུ་བལྟས་ནས་སྡོད་
ཅིང་། ང་ཚོས་དྲིས་ལན་འདེབས་པར་སོམ་ཉིའི་ངང་དུ་སྡོད་དུས། ཁོང་ཉིད་འདུག་
བཟོད་མི་བདེ་བར་གྱུར་འགྲོ་བ་དང་། ཡང་ང་ཚོས་དྲིས་ལན་བཏབ་པ་ཧ་ཅང་བཟང་
བའི་སྐབས་སུ། ཁོང་ཉིད་སེམས་བདེ་བར་གྱུར་འགྲོ། ཁོང་གིས་རྣ་བ་བླགས་ནས་ང་
ཚོའི་དྲིས་ལན་ལ་ཉན་པ་དང་། རང་དབང་མེད་པར་ལག་པ་དང་མགོ་བོས་ང་ཚོར་རྣམ་
འགྱུར་སྟོན་པར་བྱེད། ཕལ་ཆེར་“བཟང་། མི་འགྲིག་མཉམ་འཇོག་
བྱོས། དལ་མོ་བྱོས། སྙིང་སྟོབས་ཆེ་ཙམ་གྱིས” ཟེར་བ་དང་མཚུངས། གལ་ཏེ་
སྐད་ཆ་བཤད་ཆོག་པ་ཡིན་ཚེ། ཁོས་ཡོད་ཚད་ཀྱང་ང་ཚོ་ལ་བཤད་ངེས་པ་ཐག་ཆོད་
རེད་པས། གལ་ཏེ་ཁོའི་སྡོད་གནས་དེར་འདུག་མཁན་ནི་སློབ་མ་དེའི་ཁྱིམ་བདག་ཡིན་
པའི་དབང་དུ་བཏང་ནའང་། དེ་ལས་ལྷག་པ་བྱ་རྒྱུ་མི་འདུག །ངས་དངོས་གནས་དགེ་
རྒན་ཡོད་ཚད་ཀྱི་མདུན་ནས་ཡང་དང་བསྐྱར་དུ་ཁོང་ལ། “བཀའ་དྲིན་ཆེ། བཀའ་དྲིན་
ཆེ།” ཟེར་སྙིང་འདོད། དགེ་རྒན་གཞན་དག་གིས་ང་ལ། “རེད། ཁྱོད་རང་སོང་དང་
ཆོག་འདུག” ཟེར་དུས། ཁོང་དགའ་སྟེ་སྤྱན་ཟུང་ལས་འོད་མདངས་ཤིག་འཕྲོས་སོང་།
ང་མྱུར་དུ་ཕྱིར་སློབ་ཁང་དུ་ཕྱིན་ནས་ཡབ་ཆེན་ལ་བསྒུགས་ནས་བསྡད། སྐབས་འདིར།
སློབ་ཁང་ནང་དུ་ད་དུང་སློབ་གྲོགས་ཕལ་ཆེ་བ་ཡོད་པས། ང་སོང་སྟེ་གྷར་རོ་ནེའི་
འཁྲིས་སུ་བསྡད། ངས་ད་དུང་གྷར་རོ་ནེ་ལ་ང་རང་ཡབ་ཆེན་དང་ལྷན་དུ་ཏོ་རི་ནོ་དང་
གྱེས་དགོས་པས། མུ་མཐུད་དུ་ཁོ་དང་ལྷན་ཅིག་ཏུ་ལོ་རིམ་བཞི་པ་འདོན་མི་ཐུབ་པ་
བཤད་མེད། ཁོས་ད་ལྟ་ཅི་ཡང་ཤེས་ཀྱིན་མི་འདུག །ཁོ་མཐའ་འགྲམ་དུ་བསྡད་ཡོད་
ཅིང་། ལུས་སྟོད་ཅོག་ཙེའི་ཐོག་ཏུ་ཁེན་ཏེ་མགོ་བོ་ཆེན་པོ་དེ་དུད་ནས་འདུག་པས། ལུས་
ཧྲིལ་པོ་སྒུར་ཏེ་དུམ་བུ་གཉིས་སུ་གྱུར་ཡོད་པ་ལྟར་སྣང་། ཁོས་ཁོའི་ཡབ་ཆེན་གྱི་འདྲ་
པར་ཞིག་ལ་རི་མོའི་འཕྱོར་སྤྲས་བྱེད་ཀྱིན་འདུག །འདྲ་པར་གྱི་སྟེང་དུ། ཁོའི་ཡབ་ཆེན་
གྱི་ལུས་ལ་མེ་འཁོར་ཁ་ལོ་བའི་ལྭ་བ་གྱོན་ཡོད་ཅིང་། གཟུགས་གཏོས་ཆེ་ཞིང་ལུས་
སྟོབས་དར་ཡོད་པ་དང་། སྐེ་མགུལ་སྦོམ་རགས་ཆེ་ལ། རྣམ་འགྱུར་ཡང་གྷར་རོ་ནེ་དང་
འདྲ་བར་གཟབ་ནན་གཞུང་དྲང་ཞིག་འདུག །གྷར་རོ་ནེ་འདི་ལྟར་ལུས་སྟོད་སྒུར་ཏེ་
ནང་གོས་ཀྱི་བྲང་ཁ་ཅུང་ཕྱེ་ཡོད་པས། ངས་ཁོའི་སྲ་མཁྲེགས་ཀྱི་བྲང་ཁར་གསེར་གྱི་རྒྱ་
གྲམ་ཞིག་བཀལ་ཡོད་པ་མཐོང་། དེ་ནི་ནེལ་ལིའི་ཡུམ་ཆེན་གྱིས་ཁོས་རང་ཉིད་ཀྱི་བུ་
ཆུང་ལ་སྲུང་སྐྱོབ་བྱས་པ་ཤེས་རྗེས་ཁོ་ལ་དྲན་རྟེན་དུ་ཕུལ་བ་རེད། ཇི་ལྟར་བཤད་ཀྱང་།
ངས་ངེས་པར་དུ་ཁོ་ལ་ང་རང་འགྲོ་རྒྱུ་ཡིན་ཚུལ་བཤད་དགོས་པས། ངས་ཁོ་ལ། “གྷར་
རོ་ནེ། ད་ལོ་སྟོན་ཁར། ངའི་ཡབ་ཆེན་ནི་ཏོ་རི་ནོ་དང་ཁ་གྱེས་དགོས་བྱུང་། དུས་གཏན་
དུ་ཁ་གྱེས་དགོས” ཞེས་བཤད། ཁོས་ང་ལ་ཁྱོད་ཀྱང་འགྲོ་དགོས་པ་ཨེ་རེད་ཟེར། ངས་
ལན་དུ་རེད་ཅེས་བཤད། “དེས་ན་ཁྱོད་ཀྱིས་ང་ཚོ་དང་ལྷན་དུ་ལོ་རིམ་བཞི་པ་འདོན་
ཐུབ་རྒྱུ་མ་རེད་ཨང་།” ཁོས་དེ་ལྟར་ཟེར། ངས་ལན་དུ་མི་ནུས་པ་རེད་ཅེས་བཤད། ཁོ་
ལ་སྨྲ་བ་ཅི་ཡང་མེད་པར་ཡུད་ཙམ་ཧད་ནས་སྡོད་ཅིང་། མུ་མཐུད་དུ་ཁོ་རང་གི་རི་མོ་
འབྲི་བར་བྱེད། དེ་ནས་མགོ་བོའང་མི་འདེགས་པར། “ཁྱོད་ཀྱིས་ཁྱོད་ཀྱི་ལོ་རིམ་གསུམ་
པའི་སློབ་གྲོགས་ཚོ་དྲན་སྲིད་དམ” ཞེས་དྲིས་བྱུང་། “དྲན་ངེས་རེད། ངས་ཚང་མ་
དྲན་སྲིད། ལྷག་པར་ཁྱོད། སུ་ཞིག་གིས་ཁྱོད་བརྗེད་ནུས་སམ།” ངས་དེ་ལྟར་བཤད།
ཁོས་འདང་བརྩེས་ཁེངས་པའི་མིག་མདངས་ཀྱིས་ཧ་ཅང་ནན་ཏན་གྱིས་ང་ལ་ལྟ་བཞིན།
སྐད་ཆ་ཚིག་གཅིག་ཀྱང་མི་བཤད། ལག་གཡོན་པ་ང་ལ་བསྲིངས་ཤིང་ལག་གཡས་
པས་ད་དུང་རི་མོ་འབྲི་ཁུལ་བྱེད། ངས་ལག་པ་གཉིས་ཀས་ཁོའི་ཤུགས་དང་ལྡན་ཞིང་
ལྷག་བསམ་ཟོལ་མེད་ཀྱི་ལག་པ་ཆེན་པོ་དེར་འཇུས། ཏག་ཏག་སྐབས་འདིར། དགེ་རྒན་
གྱི་གདོང་ལ་དམར་མདངས་རྒྱས་ཤིང་དགའ་ལྷང་ལྷང་ངང་སློབ་ཁང་ནང་དུ་ཡོང་སྟེ།
དམའ་ཞིང་བྲེལ་ལ་སྤྲོ་བག་ལྡན་པའི་ངག་གིས། “ཧ་ཅང་བཟང་། སྔོན་དུ་ཡོང་བའི་
སློབ་གྲོགས་ཚོས་རྒྱུགས་བླངས་པ་ཧ་ཅང་བཟང་། སློབ་གྲོགས་རྗེས་མ་དག་གིས་ཀྱང་
འདི་ལྟར་བྱ་དགོས། བུ་རྒོད་རེད། གཅེས་ཕྲུག་ཚོ། ཧུར་བརྩོན་བྱོས་ཨང་། ང་ངོ་མ་ཧ་
ཅང་དགའ་བྱུང” གསུངས་སོང་། ང་ཚོ་ཚང་མར་ཁོ་རང་ཅི་འདྲ་ཞིག་དགའ་བཞིན་
ཡོད་པ་སྟོན་ཆེད་དང་། ང་ཚོ་ལ་དགོད་ཁ་སློང་བའི་ཆེད་དུ། སྒོར་འགྲོ་དུས་ཆེད་
དམིགས་ཀྱིས་རྐང་འགུག་ཅིག་བརྒྱབ་ཅིང་། མྱུར་མོར་རྩིག་ངོས་ལ་ཁེན་ནས་རང་ཉིད་
འགྱེལ་དུ་བཅུག་མ་བྱུང་། འདི་ནི་ང་ཚོའི་དགེ་རྒན་ཏེ། བཞིན་དུ་ནམ་ཡང་འཛུམ་
མདངས་མཐོང་མི་ཐུབ་པའི་དགེ་རྒན་དམ་པ་དེ་ལགས། དོན་དག་ཀྱང་ཧ་ཅང་མཚར་
བོ་བྱུང་སོང་། ཚང་མ་བགད་མ་བྱུང་བའི་ཁར་དེ་ལས་ལྡོག་སྟེ་ཧ་ཅང་ཡ་མཚན་པར་
གྱུར་ལ། ཚང་མ་ཤུབ་བུར་དགོད་ཙམ་བྱས་པ་ལས་སྐད་བཏོན་ནས་དགོད་མཁན་
གཅིག་ཀྱང་མི་འདུག །དངོས་གནས་ངས་ཀྱང་ཅིའི་ཕྱིར་ཡིན་པ་མི་ཤེས་པར་
འདུག །དགེ་རྒན་གྱི་བྱིས་པ་མ་རབས་ལྟ་བུའི་སྤྱོད་སྟངས་འདིས་ང་རང་ལ་ཡིད་སྐྱོ་
ཞིང་སྙིང་ཉེ་བའི་ཚོར་སྣང་ཞིག་བྱིན་སོང༌། སྐད་ཅིག་མའི་རིང་གི་དགའ་སྤྲོ་དེ་ནི་
ཁོང་ལ་ཐོབ་པའི་བྱ་དགའ་རེད། འདི་ནི་ཁོང་གི་ཟླ་ངོ་དགུ་ཡི་བརྩེ་སེམས་དང་བཟོད་
སེམས། ཐ་ན་ཕངས་སེམས་ཡོངས་རྫོགས་ཕུལ་བའི་མཇུག་མཐའི་ཐོབ་ཆ་རེད། ཐོབ་ཆ་
འདི་ཁོ་ནའི་ཆེད་དུ། ཁོང་གིས་དཀའ་སྤྱད་ཀྱི་ངལ་རྩོལ་ཅི་འདྲ་མང་པོ་ཞིག་ཕུལ་བ་
དང་། ཐེངས་ཅི་འདྲ་མང་པོའི་རིང་ལ། ནད་གདོན་ཁྱད་དུ་བསད་ནས་སློབ་ཁྲིད་རྒྱུན་
འཁྱོངས་བྱས་པ་རེད། ཁོང་གིས་ང་ཚོའི་དོན་དུ་ཚད་མེད་པའི་སེམས་ཤུགས་ཡོངས་སུ་
བྱོ་བ་དང་། ཆེས་ཆེ་བའི་གཟིགས་སྐྱོང་ཡོངས་སུ་ཕུལ་བ་རེད་ལགས། སྙིང་རྗེའི་ཡུལ་
དུ་གྱུར་པའི་དགེ་རྒན་ཨང་། ཁོང་གིས་དེ་ལན་དུ་ང་ཚོ་ལས་བླངས་པ་ནི་གཞན་མ་
ཡིན་ཏེ། ཏག་ཏག་སྐད་ཅིག་མའི་རིང་འདིའི་དགའ་སྤྲོ་དེ་རེད། ངའི་ཚོར་བ་ཞིག་ལ།
དགེ་རྒན་གྱི་སྟངས་སྟབས་དེ་ནམ་ཡང་ངའི་མིག་ལམ་དུ་འཆར་ངེས་ཏེ། ཐ་ན་ལོ་དུ་
མའི་རྗེས་སུའང་། ངས་ཁོང་ཉིད་ཞེ་ལ་དྲན་པ་ཙམ་གྱིས་སྟངས་སྟབས་དེ་ཡང་བསྐྱར་
ངའི་མིག་ལམ་དུ་འཆར་ངེས་རེད་ཅིང་། མ་འོངས་པར་ང་རང་ནར་སོན་པའི་དུས་
སུའང་། གལ་ཏེ་ཁོང་ཉིད་ད་དུང་འཚོ་ཞིང་གཞེས་ཤིང་། གལ་ཏེ་ང་ཚོ་ཡང་བསྐྱར་
མཇལ་བའི་གོ་སྐབས་ཡོད་ཚེ། ངས་ཅིས་ཀྱང་དེ་དུས་ངའི་རྣམ་ཤེས་ཀྱི་རྒྱུད་སྐུད་
དཀྲོལ་བར་བྱེད་པའི་སེམས་ཀྱིས་འཁྲབ་པའི་སྟངས་སྟབས་དེ་ཁོང་ལ་འཆད་ངེས་
ཡིན་ཞིང་། ཡིད་སེམས་དད་གུས་ཀྱིས་ཡོངས་སུ་གཡོ་བཞིན། ངས་ཁོང་གི་དུང་ལྟར་
དཀར་བའི་སྐྲ་ལོར་འོ་བྱེད་ངེས་ཡིན། །

གྱེས་ཕྱག་འབུལ་བ།
ཚེས་བཅུ་ཉིན། རེས་གཟའ་ཟླ་བ།

ཕྱི་དྲོ་ཆུ་ཚོད་གཅིག་སྟེང་ང་ཚོ་སློབ་གྲྭའི་ནང་དུ་སླེབས། འདི་ནི་སློབ་གྲོགས་
རྣམས་སློབ་གྲྭར་ཡོང་བའི་ཆེས་མཇུག་མཐའི་ཐེངས་དེ་ཡིན་ཞིང་། དགེ་རྒན་གྱིས་
རྒྱུགས་འབྲས་དྲིལ་སྒྲོག་བྱེད་པ་དང༌། སློབ་མ་རྣམས་ཀྱིས་སློབ་འཕར་བརྡ་ཡིག་ལེན་
དགོས། སློབ་གྲྭའི་ཕྱི་རོལ་ཀུན་ཏུ་ཡོད་པ་ནི་སློབ་མའི་ཁྱིམ་བདག་ཡིན་པར་མ་ཟད།
སློབ་གྲྭའི་ཚོམས་ཆེན་ནང་དུའང་མི་ཡིས་ཁེངས་འདུག་ལ། ཐ་ན་ཁྱིམ་བདག་མང་པོ་
ཞིག་སློབ་ཁང་ནང་དུ་འཚངས་ནས། དགེ་རྒན་གྱི་ཁྲིད་སྟེགས་ཀྱི་མདུན་དུ་སླེབས་
འདུག །ང་ཚོའི་སློབ་ཁང་ནང་ཡང་དེ་མཚུངས་ཡིན་ཏེ། ཁྱིམ་བདག་རྣམས་འཚངས་ཏེ་
གྲལ་སྟར་སྔོན་མའི་མདུན་གྱི་བར་སྟོང་དུ་སླེབས་འདུག །གྷར་རོ་ནེའི་ཡབ་ཆེན་དང་དྷེ་
རོ་སིའི་ཡུམ་ཆེན། མགར་བ་ཕེ་རེ་ཁོ་སི། སྐུ་ཞབས་ཁོ་རེ་ཏི། ལྕམ་མོ་ནེལ་ལི། སྔོ་ཚོད་
འཚོང་བའི་བུད་མེད།ཞལ་མཁན་ཆུང་ངུའི་ཡབ་ཆེན། སི་ཏར་ཏི་ཡི་ཡབ་ཆེན། ད་དུང་
དེ་ལས་གཞན་པའི་ངས་ད་བར་དུ་མཐོང་མ་མྱོང་བའི་མི་མང་པོ་འདུག །སློབ་ཁང་གི་
ནང་ཀུན་ཏུ་ཕན་ཚུན་ལ་ཁ་བརྡ་བྱེད་པའི་སྒྲས་ཁེངས་ཏེ། འུར་ཟིང་ཆེ་བའི་ཐང་ཆེན་དུ་
སླེབས་པ་དང་གཉིས་སུ་མི་འདུག །དགེ་རྒན་སློབ་ཁང་ནང་དུ་སླེབས་པ་དང་།
ཚང་མ་ཁ་རོག་གེར་འདུག་མགོ་བརྩམས་བྱུང་། དགེ་རྒན་གྱིས་དེ་མ་ཐག་ཏུ་ཕྱག་ཏུ་
བསྣམས་པའི་མིང་བྱང་ལྟར་སྒྲོག་འདོན་བྱ་མགོ་བརྩམས་བྱུང་། “ཨ་པ་ཏོའུ་ཆི། སློབ་
འཕར་བྱུང་། སྐར་མ་དྲུག་ཅུ། ཨར་ཁེའུ་ནི། སློབ་འཕར་བྱུང་། སྐར་མ་ལྔ་བཅུ་ང་ལྔ། ཞལ་
མཁན་ཆུང་ངུ་སློབ་འཕར་བྱུང་། ཁེ་ལའོ་ཞི་སློབ་འཕར་བྱུང་།” དེའི་རྗེས་ནས་དགེ་རྒན་
གྱིས་ཡང་སྐད་མཐོན་པོས། “དྷེ་རོ་སི། སྐར་མ་བདུན་ཅུ། སྐར་མ་བརྒྱ་ཆའི་བརྒྱ་བླངས་
འདུག་པར་མ་ཟད། ཨང་དང་པོ་བླངས་སོང” གསུངས་པས། དེར་ཡོད་ཀྱི་ཁྱིམ་བདག་
ཚང་མས་དྷེ་རོ་སི་ངོ་ཤེས་ཀྱིན་ཡོད་པས། ཚང་མས་སྔ་གཞུག་བརྩད་དེ་“བུ་ངར་རེད།
བུ་ངར་རེད། དྷེ་རོ་སི།” ཞེས་བསྟོད་ར་བྱས་སོང་། དྷེ་རོ་སིས་འཇིལ་ལི་འཁྱིལ་བའི་
གསེར་མདོག་གི་སྐྲ་ལོ་སྤྲུག་ཙམ་གྱིས། གདོང་ལ་བློ་ཡངས་དང་དང་ལེན་གྱི་འཛུམ་
མདངས་ཤིག་མངོན་བཞིན་ཁོའི་ཡུམ་ཆེན་ལ་ལྟ་བར་བྱེད་ལ། ཁོའི་ཡུམ་ཆེན་གྱིས་ཀྱང་
ཁོ་ལ་ཕྱོགས་ནས་ལག་བརྡའི་རྣམ་འགྱུར་སྟོན་པར་བྱེད། གྷ་རོ་ཧྥི་དང་གྷར་རོ་ནེ། ཁ་ལ་
བྷིར་ཡའི་བྱིས་ཕོ་བཅས་ཀྱང་སློབ་འཕར་བྱས་སོང་། སློབ་གྲོགས་གསུམ་བཞི་ཞིག་གིས་
གསབ་རྒྱུགས་ལེན་དགོས་བྱུང་བས། དེའི་ཁྲོད་ཀྱི་གཅིག་ངུས་བྱུང་། རྒྱུ་མཚན་ནི་ཁོའི་
ཁྱིམ་བདག་གིས་སྒོ་ཁ་ནས་ཁོ་ལ་གཅར་རྡུང་བྱེད་རྒྱུ་ཡིན་པའི་བཟོ་ལྟ་བསྟན་པས་རེད།
དགེ་རྒན་གྱིས་དེ་མ་ཐག་ཏུ་ཡབ་ཆེན་དེ་ལ། “དགོངས་པ་མ་འཚོམ། སྐུ་ཞབས་ལགས།
དེ་ལྟར་བྱ་མི་རུང་། འདི་ལ་ཁོ་འཆུགས་སོང་བའི་ངེས་པའང་མེད་དེ། སྐབས་ལ་ལར་
རླུང་རྟ་མ་རྒྱུགས་པའི་དུས་ཀྱང་ཡོད། དཔེར་ན་ད་ཐེངས་ལྟ་བུ་རེད” གསུངས་པ་དང་།
དེ་ནས་དགེ་རྒན་གྱིས་མུ་མཐུད་དུ་བཀླགས་བྱུང་། “ནེལ་ལི། སྐར་མ་དྲུག་ཅུ་རེ་གཉིས།
སློབ་འཕར་བྱུང” ཟེར་བ་དང་། ནེལ་ལིའི་ཡུམ་ཆེན་གྱིས་རྒྱང་ནས་རླུང་གཡབ་ཀྱིས་
བསྟོད་པའི་རྣམ་འགྱུར་སྟོན་པར་བྱེད། སི་ཏར་ཏི་ཡང་སློབ་འཕར་བྱུང་སོང་། ཁོ་སྐར་མ་
དྲུག་ཅུ་རེ་བདུན་རེད། འོན་ཀྱང་ཁོས་རྒྱུགས་འབྲས་བཟང་པོ་ཐོབ་པ་ཐོས་འཕྲལ་
གཏན་ནས་བགད་མ་བྱུང་། ཁུ་ཚུར་གཉི་གས་སྔར་བཞིན་མུར་གོང་བསྐྱོར་བཞིན་སྡོད།
ཆེས་མཇུག་མཐར་ཝོ་ཏི་ཉིའི་སྟེང་དུ་བབས་བྱུང་། ཁོས་ཧ་ཅང་མཛེས་པའི་འཕྱོར་
སྤྲས་བྱས་ཤིང་། སྐྲ་ལོ་ཧ་ཅང་གྲལ་དག་ཅིག་ཤད་དེ་རྒྱུགས་འབྲས་ལ་ཉན་པར་བྱེད།
ཁོའང་སློབ་འཕར་བྱུང་སོང་། སྐར་གྲངས་བསྒྲགས་ཚར་རྗེས། དགེ་རྒན་ཡར་བཞེངས་
ཏེ། “སློབ་གྲོགས་ཚོ། དེ་རིང་ནི་ང་ཚོའི་འཛིན་གྲྭའི་ཆེས་མཇུག་མཐའི་ལྷན་འཛོམས་
རེད། ང་ཚོས་མཉམ་དུ་ལོ་ངོ་གཅིག་གི་དུས་ཚོད་ཕར་ལ་བསྐྱལ་ཅིང་། ང་ཚོ་ཚང་མ་ཧ་
ཅང་བཟང་བའི་གྲོགས་པོར་གྱུར་སོང་། ད་ལྟ་ང་ཚོ་ཁ་གྱེས་པའི་དུས་ལ་སླེབས་པ་རེད།
དེ་ཨེ་རེད། ང་རང་ཁྱོད་ཚོ་དང་ཁ་འབྲལ་བར་ཧ་ཅང་སེམས་ཕངས་འོང་། ངའི་སྙིང་ཉེ་
བའི་གཅེས་ཕྲུག་ཚོ།” ཁོང་གི་མགྲིན་པ་བརྣངས་ཙམ་བྱས་ཤིང་། མུ་མཐུད་དུ། “གལ་
ཏེ་ངས་ཁྱོད་ཚོར་སྤྲོ་ཐུང་བྱས་མྱོང་བའི་ཆ་དང་། གལ་ཏེ་ངས་དོན་དག་ཐག་གཅོད་
བྱས་པ་ནོར་ཡོད་པའི་ཆ་དང༌། ཁྱོད་ཚོར་བཙན་དྲག་ཚད་ལས་བརྒལ་སོང་བའི་ཆ་
ཡོད་ན། དེ་ནི་ངས་ཆེད་དམིགས་ཀྱིས་བྱས་པ་མིན་པས། ཁྱེད་ཅག་གིས་བཟོད་སྒོམ་
གནང་རོགས” གསུངས། “དེ་འདྲ་ཞིག་མེད། དེ་འདྲ་ཞིག་མེད།” སློབ་མ་དང་ཁྱིམ་
བདག་ཚང་མས་མཉམ་དུ་སྐད་བརྒྱབ་བྱུང་། “མེད། དགེ་རྒན་ལགས། དེ་འདྲ་ཞིག་
ཡོད་མ་མྱོང” ཟེར། དགེ་རྒན་གྱིས་བསྐྱར་ཟློས་ཀྱིས། “ཁྱེད་ཅག་གིས་བཟོད་སྒོམ་
གནང་རོགས། ཁྱོད་ཚོ་ང་ལ་འདང་རྩིས་ཆེ་བར་སྨོན། སང་ལོ་ང་རང་ཁྱོད་ཚོ་དང་ལྷན་
དུ་སྡོད་མི་ཐུབ་མོད། འོན་ཀྱང་ངས་ད་དུང་ཁྱོད་ཚོ་མཐོང་ཐུབ། ཁྱོད་ཚོ་ནམ་ཡིན་ཡང་
ངའི་སེམས་ཁོང་དུ་ཡོད། བདེ་མོ་བྱོས། སློབ་གྲོགས་ཚོ།” ཞེས་གསུངས་ཤིང་། གསུངས་
ཚར་རྗེས་ཁོང་ང་ཚོའི་དཀྱིལ་དུ་སླེབས་བྱུང་། སློབ་གྲོགས་ཚང་མ་ཡར་ལངས་ཤིང་
ཁོང་གི་ཕྱོགས་སུ་ལག་པ་བསྲིངས་ཏེ། ལ་ལས་ཁོང་གི་དཔུང་པ་ནས་འཐེན་པ་དང་།
འགའ་རེ་ཁོང་གི་ལྭ་བར་འཐམས་པར་བྱེད་ལ། སློབ་གྲོགས་མང་ཆེ་བ་ཁོང་གི་སྐེ་ལ་
འཁྱུད་ནས་འོ་བྱེད། སྐད་གདངས་ལྔ་བཅུ་ལྷག་གིས་མགྲིན་གཅིག་ཏུ། “དགེ་རྒན་
ལགས། བདེ་མོ་བྱོས། དགེ་རྒན་ལགས། བཀའ་དྲིན་ཆེ། ལུས་པོར་བདག་གཅེས་བྱོས།
ང་ཚོ་ཐུགས་སུ་ཟུངས” ཞེས་ཟེར། དགེ་རྒན་སློབ་ཁང་ལས་ཕྱིར་འབུད་སྐབས་ཡིད་
གཡོས་ཏེ་གནོན་མི་ཐུབ་པར་གྱུར་འདུག །ང་ཚོའང་རྗེས་འབྲངས་ནས་སྒོར་བུད་པ་
ཡིན། འཛིན་གྲྭ་གཞན་པའི་སློབ་གྲོགས་ཚང་མའང་སློབ་ཁང་ལས་ཕྱིར་བུད་ཟིན་པས།
སློབ་གྲྭ་ནང་གི་གང་ས་གང་དུ་འུར་ཟིང་གིས་ཁེངས་འདུག །སློབ་མ་དང་ཁྱིམ་བདག་
ཚང་མ་ཧ་ཅང་སེམས་འགུལ་ཐེབས་ཏེ་ཟང་ཟིང་ངང་དགེ་རྒན་ལ་གྱེས་ཕྱག་འབུལ་
གྱིན་འདུག །ཞྭ་མོའི་སྟེང་དུ་བྱ་སྒྲོ་དམར་པོ་བཙུགས་པའི་བུད་མེད་དགེ་རྒན་དེ་བྱིས་
པ་བཞི་ལྔ་ཞིག་གིས་འཁྱུད་དེ་དབུགས་ཀྱང་ལེན་མི་ཐུབ་པར་གྱུར་ཅིང་།མཐའ་འཁོར་
དུ་ད་དུང་བྱིས་པ་ཉི་ཤུ་ལྷག་གིས་བསྐོར་འདུག །དགེ་རྒན་“བཙུན་མ་ཆུང་ངུའི” ཞྭ་
མོའང་སློབ་མ་ཚོས་ཧྲལ་བར་བྱས་སོང་ལ། ལྭ་བ་ནག་པོའི་སྒྲོག་ཁུང་ནང་དང་ཁུག་
མའི་ནང་ཀུན་ཏུ་མེ་ཏོག་སར་བ་བཅུ་ཕྲག་ཅིག་བཙུགས་འདུག །སློབ་གྲོགས་ཧ་ཅང་
མང་པོས་རོ་བྷེར་ཏི་མཐོང་ནས་སྤྲོ་བ་ཆེན་པོས་དགའ་འབོད་བྱེད་ཀྱིན་འདུག །རྒྱུ་
མཚན་ནི་དེ་རིང་ཁོས་ཐོག་དང་པོར་འཁར་བར་མ་བརྟེན་པར་ལམ་ལ་འགྲོ་མགོ་
བརྩམས་པས་རེད། ཕྱོགས་གང་དུའང་མི་རྣམས་ཀྱིས་ཕན་ཚུན་གྱེས་བརྡ་གཏོང་བའི་
སྐད་ཆ་ཐོས་ཐུབ་སྟེ། “སློབ་སྐབས་གསར་པའི་ནང་སླར་ཡང་འཕྲད། ཟླ་བཅུ་པའི་
ཚེས་ཉི་ཤུར་འཕྲད། དགུན་མཆོད་དུས་ཆེན་ལ་འཕྲད།” ང་ཚོས་ཀྱང་ཕན་ཚུན་ལ་
གྱེས་ཕྱག་ཕུལ་བ་ཡིན། ཨེ་མ། སྐབས་འདི་དང་དུས་འདི་ལ། སྔོན་ཆད་ཡོད་མྱོང་བའི་
ཉམས་མི་དགའ་བ་ཡོད་ཚད་དང་། ཕན་ཚུན་བར་དུ་བྱུང་བའི་འཁོན་སེམས་དང་
འགལ་ཟླ་ཡོད་ཚད། སྐད་ཅིག་གི་རིང་ལ་ཡོངས་རྫོགས་རང་ཡལ་དུ་གྱུར་ཏེ། ད་བར་དུ་
དྷེ་རོ་སི་ལ་ཕྲག་དོག་བྱེད་པའི་ཝོ་ཏི་ཉིས་ཀྱང་རང་རྟོགས་ཀྱིས་དཔུང་པ་དཀྱེལ་ཏེ་དྷེ་
རོ་སི་ལ་སྐེ་འཇུ་བྱས་སོང་། ངས་ནི་ཞལ་མཁན་ཆུང་བར་གྱེས་ཕྱག་ཕུལ་ཏེ་ཁོ་ལ་འོ་
ཞིག་བྱས་ལ། ཁོས་ཀྱང་མཇུག་མཐར་ང་ལ་རི་བོང་གི་ལད་མོ་བྱས་སོང་། དངོས་གནས་
ངའི་གཅེས་སུ་འོས་པའི་སློབ་གྲོགས་རེད་ཨང་། ཡང་ཕེ་རེ་ཁོ་སི་དང་གྷ་རོ་ཧྥི་ལ་གྱེས་
ཕྱག་ཕུལ། གྷ་རོ་ཧྥི་ཡིས་ཉེ་ཆར་ཁོ་ལ་རླུང་རྟའི་བྱང་བུའི་རྒྱན་བབས་ཚུལ་བཤད་ཅིང་།
ང་ལ་གྲུ་ག་ཆག་པའི་དཀར་ཆས་ཀྱི་ཤོག་བུ་གནོན་བྱེད་ཅིག་བྱིན་སོང་། ངས་སློབ་
གྲོགས་གཞན་པ་དག་ལའང་རེ་རེ་བཞིན་གྱེས་ཕྱག་ཕུལ་བ་ཡིན། སྙིང་རྗེའི་ཡུལ་དུ་
གྱུར་པའི་ནེལ་ལི་ནི་སྔ་གཞུག་ཀུན་ཏུ་གྷར་རོ་ནེའི་རྗེས་སུ་དམ་པོར་འབྲངས་ཤིང་།
ངོ་མ་སུས་ཀྱང་ཁོ་གཉིས་ནམ་ཡང་ཁ་གཏོར་མི་ནུས་པར་གྱུར་འདུག །ཚང་མས་གྷར་
རོ་ནེ་བསྐོར་ཏེ་“བདེ་མོ་བྱོས། གྷར་རོ་ནེ། བདེ་མོ་བྱོས།” ཟེར་ནས་གྱེས་ཕྱག་འབུལ་
བའི་སྐད་ཆ་འཕྲོ་རིམ་འཕྲོར་བཤད་འོངས་ཤིང་། ཚང་མས་ཁྱད་དུ་འཕགས་ལ་བླ་ན་
མེད་པའི་སློབ་གྲོགས་འདི་ལ་རེག་ཙམ་བྱེད་ཅིང་། ཁོ་དང་ལག་འཇུ་བྱེད་པ་དང་ཁོར་
ཕྱོགས་ནས་དགའ་འབོད་བྱེད། གྷར་རོ་ནེའི་ཡབ་ཆེན་གཞོགས་ཤིག་ཏུ་ལངས་ནས་ལྟ་
ཞོར་དུ་དགོད་ཀྱིན་ཡོད་པས། ཁོང་གི་སེམས་གཏིང་ནས་ཀྱང་ཧ་ཅང་དགའ་སྤྲོ་སྐྱེས་
བཞིན་པ་ཤེས་ཐུབ། ངས་ཆེས་མཇུག་མཐར་སྲང་ལམ་དུ་གྷར་རོ་ནེ་དང་སྐེ་འཇུ་བྱས་
ཏེ་གྱེས་ཕྱག་ཕུལ། ངས་ངོ་གདོང་ཁོའི་བྲང་ཁར་སྦྱར་ཏེ་རང་དབང་མེད་པར་ངུ་ཤུབ་
རྒྱག་དགོས་བྱུང་། གྷར་རོ་ནེས་ངའི་དཔྲལ་བའི་སྟེང་ལ་འོ་ཞིག་བྱས་སོང་། སྐབས་དེར།
ང་རང་བརྒྱུགས་ཏེ་ང་ལ་བསྒུགས་སྡོད་པའི་ཡབ་ཆེན་དང་ཡུམ་ཆེན་གྱི་ཕྱོགས་སུ་སོང་
བ་ཡིན། ཡབ་ཆེན་གྱིས་ང་ལ། “ཁྱོད་ཀྱིས་སློབ་གྲོགས་ཚང་མར་གྱེས་ཕྱག་ཕུལ་ཟིན་
ནམ” ཞེས་དྲིས་བྱུང་། ངས་བྱས་ཟིན་ཞེས་ལན་བཏབ། “གལ་ཏེ་སྔོན་ཆད་ཁྱོད་ཀྱིས་
སློབ་གྲོགས་གཞན་ལ་མི་འོས་པའི་བྱ་བ་ནོར་འཁྲུལ་ཅན་བསྒྲུབས་ཡོད་ན། མྱུར་དུ་
སོང་ལ་དགོངས་དག་ཞུས་ཤིག ཁོང་ལ་བརྗེད་རོགས་ཞུས།དེ་ཨེ་ཡོད།” “མེད།” ངས་
ཐེ་ཚོམ་མེད་པའི་ངང་དེ་ལྟར་ལན་བཏབ། “དེས་ན་བཟང་འདུག བདེ་མོ་བྱོས།” ཡབ་
ཆེན་གྱིས་མཇུག་མཐར་སློབ་གྲྭར་ལྟ་ཙམ་བྱས་ཤིང་། བརྩེ་བས་ཡོངས་སུ་ཁེངས་པའི་
སྐད་གདངས་ཀྱིས་“བདེ་མོ་བྱོས” གསུངས་བྱུང་། ཡུམ་ཆེན་གྱིས་ཀྱང་བསྐྱར་ཟློས་
ཤིག་བྱས་སོང་། སྐབས་འདིར་ངའི་ངག་ནས་སྐད་ཆ་ཚིག་གཅིག་ཀྱང་བཤད་རྒྱུ་མ་བྱུང་།